\[དབུ་མ། 
ས། 
༥༦བ\]༄༅། 
།རྒྱ་གར་སྐད་དུ། 
མ་དྷྱཱ་མ་ཀ་ཨ་ལཾ་ཀ་[^1K]ར་བྲྀཏྟི། 
བོད་སྐད་དུ། 
དབུ་མའི་རྒྱན་གྱི་འགྲེལ་པ། 
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། 
།གང་དག་སུ་རྣམས་དག་བརྟེན་[^2K]བློ་མངའ་ས་ལ་བཞུགས། 
།ཆོས་ཚུལ་ཟབ་མོ་རྒྱ་མཚོ་ལྟ་བུའི་ཕ་རོལ་གཟིགས། 
།ལྷག་པར་མོས་པ་ཡོངས་བསྒོམས་ཐུགས་མངའ་ཆེ་རྣམས་ཀྱི། 
།བླ་བཞུགས་དེ་དག་རྣམས་ལ་རྟག་ཏུ་ཕྱག་འཚལ་ལོ། 
།བདག་དང་གཞན་གྱི་དོན་ཕུན་སུམ་ཚོགས་པ་བསྒྲུབ་པར་ཅི་ལ་ཡང་[^3K]མ་རག་པར་ཆས་པ། 
དངོས་པོའི་རྣམ་པ་མ་བརྟགས་[^4K]གཅིག་པུ་ན་དགའ་བ་མ་ལུས་པ་གཟུགས་བརྙན་ལ་སོགས་པ་ལྟ་བུར། 
ཡང་དག་པར་ན་རང་བཞིན་མེད་པར་རྟོགས་ན་ཉོན་མོངས་པ་དང་། 
ཤེས་བྱའི་སྒྲིབ་པ་མཐའ་དག་སྤོང་བར་འགྱུར་ཏེ། 
དེ་བས་ན་རིགས་པ་དང་ལུང་གི། 
ཆོས་ཐམས་ཅད་རང་བཞིན་མེད་པར་ཁོང་དུ་ཆུད་པར་བྱ་བའི་ཕྱིར་རབ་ཏུ་འབད་དོ། 
དེ་ལ་ལུང་དངོས་པོའི་སྟོབས་ཀྱིས་ཞུགས་པའི་རྗེས་སུ་དཔག་པ་དང་བྲལ་བ་ནི་དད་པས་རྗེས་སུ་འབྲང་བ་རྣམས་ཀྱང་ཤིན་ཏུ་ཡོངས་སུ་ཚིམ་པར་མི་འགྱུར་བས་རིགས་པ་ཇི་བརྗོད་པར་བྱའོ། 
།བདག་དང་གཞན་སྨྲས་དངོས་འདི་དག 
།ཡང་དག་ཏུ་ན་གཅིག་པ་དང་། 
།དུ་མའི་རང་བཞིན་བྲལ་བའི་ཕྱིར། 
།རང་བཞིན་མེད་དེ་གཟུགས་བརྙན་བཞིན། 
།རང་བཞིན་[^5K]ཡོད་པར་གྱུར་ན་ནི་གཅིག་པའམ་ཅིག་ཤོས་ལས་མི་འདའོ། 
།དེ་དག་ནི་ཕན་ཚུན་སྤངས་ཏེ་གནས་པའི་མཚན་ཉིད་ཡིན་པས་ཕུང་པོ་གཞན་སེལ་བར་བྱེད་དོ། 
།རང་གི་སྡེ་པ་དང་། 
ཕྱི་རོལ་པ་དག་གིས་སྨྲས་པའི་ཕུང་པོ་དང་། 
གཙོ་བོ་ལ་སོགས་པ་དེ་དག་ཡང་དག་པར་ན་མེད་དེ། 
རང་བཞིན་མེད་པར་གསལ་བར་ཤེས་སོ། 
།གཏན་ཚིགས་འདི་མ་གྲུབ་བོ་སྙམ་དུ་མ་སེམས་ཤིག 
།འབྲས་བུ་རིམ་ཅན་ཉེར་སྦྱོར་བས། 
།རྟག་རྣམས་གཅིག་པུའི་བདག་ཉིད་མིན། 
།འབྲས་བུ་རེ་རེའི་ཐ་དད་ན། 
།དེ་དག་རྟག་ལས་ཉམས་པར་འགྱུར། 
།རང་གི་སྡེ་པ་དང། 
གཞན་གྱིས་[^6K]ཁས་བླངས་པའི་དངོས་པོ་དེ་དག་ནི་རྟག་པའམ་ཅིག་ཤོས་དང་། 
ཕུང་པོ་གཉིས་སུ་རྣམ་པར་གནས་གྲང་ན། 
དེ་ལ་དང་པོ་ནི་འབྲས་བུ་རིམ་ཅན་དགའ་བ་དང་། 
གདུང་བ་ལ་སོགས་པ་སྐྱེད་པས་[^7K]རིམ་ཅན་མ་ཡིན་པ་དང་། 
གཅིག་པུའི་བདག་ཉིད་དུ་མི་རིགས་ཏེ། 
དེ་དག་གི་འབྲས་བུ་རྣམས་ཀྱང་ཅིག་ཅར་དུ་འབྱུང་བར་འགྱུར་བའི་ཕྱིར་རོ། 
།འབྲས་བུ་རྣམས་ནི་རྒྱུ་མ་ཚང་ན་ཤོལ་གྱི། 
གང་གི་ཚེ་རྒྱུའི་ནུས་པ་ཐོགས་པ་མེད་པར་གྱུར་པ་དེའི་ཚེ། 
དེ་དག་ལ་ཤོལ་བ་སྲིད་པར་ག་ལ་འགྱུར། 
ཤོལ་ན་ནི་དེ་ལ་ཡོད་པའི་རྗེས་སུ་འགྲོ་བ་དང་། 
ལྡོག་པའི་རྗེས་སུ་མི་བྱེད་པའི་ཕྱིར། 
འདི་དག་དེའི་འབྲས་བུར་ག་ལ་འགྱུར། 
བྱེ་བྲག་ཏུ་བསྒྱུར་དུ་མི་རུང་བ་རྣམས་ནི་ལྷན་ཅིག་བྱེད་པའི་རྒྱུ་ལ་ལྟོས་པར་མི་འཐད་པར་ཤིན་ཏུ་གསལ་ལོ། 
།གཞན་ཡང་འབྲས་བུ་བྱེད་པའི་དུས་ན་ལྷན་ཅིག་བྱེད་པའི་རྐྱེན་དང་འདུག་པའི་དངོས་པོ་གང་ཡིན་པ་དེ་ཉིད་ལྷན་ཅིག་བྱེད་པའི་རྒྱུ་དང་བྲལ་བའི་[^8K]དུས་ན་ཡང་འདོད་ན་ནི་དེའི་རྗེས་སུ་འཇུག་པ་ཉིད་ཀྱི་ཕྱིར་དེའི་ཚེ་ལྷན་ཅིག་བྱེད་པའི་རྐྱེན་རྣམས་ཀྱང་མགུལ་ནས་བཏགས་པ་བཞིན་དུ་སྟོབས་ཀྱིས་དྲངས་ནས་གནས་ཏེ། 
འབྲས་བུ་རྒྱུན་མི་འཆད་པ་བཟློག་པ་མེད་པ་ཉིད་དུ་འགྱུར་རོ། 
།འདིས་ནི་གང་དག་ལྷན་ཅིག་བྱེད་པའི་རྒྱུ་དེ་ཉིད་ནུས་པའི་སྒྲར་བརྗོད་དེ། 
དེའི་རིམ་གྱིས་འབྲས་བུའི་རིམ་བྱས་སོ་ཞེས་སྨྲ་བ་དེ་དག་ལ་ལན་བཏབ་པར་གྱུར་ཏོ། 
།ཇི་སྟེ་ཉེས་པ་འདིར་འགྱུར་དུ་འོང་ཞེས་ཏེ། 
འབྲས་བུ་རིམ་ཅན་རྣམས་ལ་དེ་དག་གི་རང་བཞིན་གཞན་དང་གཞན་དུ་རིམ་ཅན་ཉིད་དོ་ཞེ་ན་ནི་དེ་དག་ལ་རྟག་པར་འདོད་པ་དོར་བར་བྱ་སྟེ། 
འབྲས་བུ་སོ་སོ་བས་སྔ་མ་དང་ཕྱི་མའི་རང་\[༥༧བ\]བཞིན་འཇིག་པ་དང་འབྱུང་བར་འགྱུར་བའི་ཕྱིར་རོ། 
།རང་གི་སྡེ་པ་གང་དག་བསྒོམས་པའི་སྟོབས་ཙམ་གྱིས་འབྱུང་བའི་ཤེས་པའི་དམིགས་པ་འདུས་བྱས་ཀྱི་འཇུག་པ་ཐམས་ཅད་དང་མི་མཐུན་པ་རང་ལ་དམིགས་པའི་ཡིད་ཙམ་ལ་ཡང་དགོས་པ་མེད་པའི་འདུས་མ་བྱས་[^9K]ནི་དེ་ཁོ་ན་ཤེས་པའི་ཡུལ་ཡིན་པའི་ཕྱིར་དོན་དམ་པར་ཡོད་དོ་ཞེས་སྨྲ་བ་དེ་དག་གི་ལུགས་ལྟར་ན་རང་བཞིན་གཅིག་པུ་[^10K]ཉིད་དུ་འགལ་བ་མེད་དོ་ཞེ་ན། 
འགལ་ཏེ་འདི་ལྟར། 
བསྒོམས་[^11K]ལས་བྱུང་བའི་ཤེས་པ་ཡིས། 
།ཤེས་བྱ་འདུས་མ་བྱས་སྨྲ་བའི། 
།ལུགས་ལའང་གཅིག་མིན་དེ་དག་ནི། 
།རིམ་ཅན་ཤེས་དང་འབྲེལ་ཕྱིར་རོ། 
།ཡུལ་དང་ཡུལ་ཅན་ཡིན་པའི་ཕྱིར་རྣམ་པར་ཤེས་པ་རིམ་ཅན་དང་འབྲེལ་པ་ཅན་དག་ཀྱང་ཅི་གཅིག་པུའི་[^12K]རང་བཞིན་དུ་མི་འགྱུར་རམ་ཞེ་ན་མི་འགྱུར་ཏེ། 
འདི་ལྟར། 
རྣམ་ཤེས་སྔ་མས་ཤེས་བྱ་བའི། 
།རང་བཞིན་རྗེས་སུ་འབྲང་ན་ནི། 
།ཤེས་པ་སྔ་མའང་ཕྱི་མར་འགྱུར། 
།ཕྱི་མའང་དེ་བཞིན་སྔ་མར་འགྱུར། 
།དེ་ལྟ་མ་ཡིན་ན་རྣམ་པར་ཤེས་པ་སྔ་མས་ཤེས་པར་བྱ་བ་འདུས་མ་བྱས་ཀྱི་རང་བཞིན་ནི་ཕྱི་མའི་དུས་ནའང་ཡོད་ལ། 
རྣམ་པར་ཤེས་པ་སྔ་མ་ནི་མེད་པ་དང་། 
དེ་བཞིན་དུ་ཤེས་པ་ཕྱི་མས་ཤེས་པར་བྱ་བ་ནི་སྔ་ན་ཡོད་ལ། 
ཤེས་པ་ཕྱི་མ་ནི་མེད་དོ་ཞེས་བྱ་བ་ཉམས་པར་འགྱུར་རོ། 
།ཇི་སྟེ་ཤེས་པ་ཕྱི་མ་དང་སྔ་མས་ཤེས་པར་བྱ་བ་དེའི་ངོ་བོ་སྔོན་དང་ཕྱི་མའི་གནས་དག་ན་མེད་ན། 
གལ་ཏེ་དེ་ལྟ་ན་ནི། 
སྔོན་དང་ཕྱི་མའི་གནས་རྣམས་སུ། 
།དེ་ཡི་ངོ་བོ་མི་འབྱུང་ན། 
།འདུས་མ་བྱས་ཏེ་ཤེས་པ་བཞིན། 
།སྐད་ཅིག་འབྱུང་བར་[^13K]ཤེས་པར་བྱ། 
།བསམ་གཏན་གྱི་[^14K]ཐུར་མས་བློ་གྲོས་ཀྱི་མིག་ཕྱེ་བ་རྣམས་ཀྱིས་[^15K]རྣམ་པར་ཤེས་པ་བྱུང་མ་ཐག་ཏུ་འཇིག་པ་རྒྱུན་དུ་འབབ་པ། 
ཡུལ་དེ་ལ་འཇུག་པ་གཞན་གྱི་དུས་ན་མེད་པའི་རང་བཞིན་ལྟར་དེ་ཡང་སྐད་ཅིག་རེ་རེ་ལ་འཇིག་པ་ལས་མི་འདའ་བར་འགྱུར་རོ། 
།དེ་ལྟར་ན། 
དེའི་མིང་དོན་དང་མཐུན་པ་ཡང་རིགས་པ་མ་ཡིན་པ་ཉིད་དུ་བསྟན་པ། 
སྔ་མ་སྔ་མའི་སྐད་ཅིག་གི། 
།མཐུ་ཡིས་འབྱུང་བར་འགྱུར་བས་ན། 
།འདུས་མ་བྱས་སུ་འདི་མི་འགྱུར། 
།སེམས་དང་སེམས་ལས་བྱུང་བ་བཞིན། 
།ཅི་སྟེ་སྐད་ཅིག་ཕྱི་མ་ཕྱི་མ་རྣམས་རང་དབང་དུ་འབྱུང་ངོ་ཞེ་ན། 
དེ་ལྟར་འགྱུར་བར་[^16K]ནི་མི་ནུས་ཏེ། 
སྐད་ཅིག་པ་རྣམས་འདི་དག་ཏུ། 
།རང་དབང་འབྱུང་བར་འདོར་ན་ནི། 
།གཞན་ལ་\[༥༨ན\]ལྟོས་པ་མེད་པའི་ཕྱིར། 
།རྟག་ཏུ་ཡོད་པའམ་མེད་པར་འགྱུར། 
།རེས་འགའ་འབྱུང་བའི་ཕྱིར་དེ་དག་ཀྱང་སེམས་དང་སེམས་ལས་བྱུང་བ་དེ་[^17K]བཞིན་དུ་རྟེན་ཅིང་འབྲེལ་བར་འབྱུང་བ་ཉིད་དུ་གསལ་བར་ཤེས་པར་བྱའོ[^18K]། 
།འདི་དག་ཐམས་ཅད་ནི་བདག་གིས་[^19K]རློམས་ཏེ་སྨྲས་སུ་ཟད་ཀྱི། 
དོན་བྱ་བ་ཐམས་ཅད་ཀྱི་ནུས་པ་དང་བྲལ་བ་ལ་ནི་རྟོག་པ་དང་ལྡན་པ་རྣམས་ཀྱིས་རྣམ་པར་དཔྱད་པའི་དོན་ཅི་ཡང་མེད་དེ། 
དོན་བྱ་བར་ནུས་པ་རྣམ་པར་བརྟག་པའི་ཡུལ་ཡིན་པའི་ཕྱིར་རོ། 
།གཞན་དུ་ན། 
དོན་བྱེད་ནུས་པ་མ་ཡིན་ལ། 
།དེ་འདོད་བརྟགས་པས་ཅི་ཞིག་བྱ། 
།མ་ནིང་གཟུགས་བཟང་མི་བཟང་ཞེས། 
།འདོད་ལྡན་རྣམས་ཀྱིས་བརྟགས་ཅི་ཕན། 
།དེ་བས་ན་མཁས་པ་རྣམས་ཀྱིས་[^20K]ནི་དོན་བྱེད་ནུས་པ་ལ་དངོས་པོའི་མཚན་ཉིད་ཅེས་སྨྲའོ། 
།དངོས་པོ་རྣམ་པ་དེ་ལྟ་བུ་ལ། 
གང་ཟག་དང་ཆོས་ལ་བདག་མེད་པ་ལ་སོགས་པ་སྟོན་ཅིང་དེ་ལས་བཟློག་པ་སྒྲོ་བཏགས་པའི་ངོ་བོ་ནི་དགག་པར་བྱེད་དེ། 
སྐྱེས་བུའི་དོ་ཅེསན་བརྗོད་པ་འབྲས་བུ་འབྱུང་བ་ནི་འདི་ཉིད་ལ་རག་ལས་པའི་ཕྱིར་རོ། 
།གཞན་ནི་སྒྲུབ་པ་ཡང་མེད་འགག་པ་[^21K]ཡང་མེད་དེ། 
དེ་ནི་བཏང་སྙོམས་སུ་བྱ་བ་ཉིད་དུ་གནས་པའི་ཕྱིར་རོ། 
།དེ་ལྟར་ན་དངོས་པོ་ཡུལ་ཐམས་ཅད་བདག་མེད་པ་ལ་སོགས་པར་མ་བསྟན་ཏོ་སྙམ་དུ་མ་སེམས་ཤིག 
།ཐམས་ཅད་ཅེས་བྱ་བའི་སྒྲ་ནི་བརྗོད་པར་འདོད་པའི་དོན་མ་ལུས་པ་ལ་བརྗོད་པའི་ཕྱིར་ཏེ། 
བརྗོད་པར་འདོད་པ་ནི་དོན་བྱེད་ནུས་པའི་དངོས་པོ་ཐམས་ཅད་དོ། 
།དེ་ལྟ་བས་ན་དོན་བྱེད་ནུས་པ་ནི་སྐད་ཅིག་པ་ཉིད་དུ་ངེས་སོ། 
།གཞན་ནི་རིམ་དང་ཅིག་ཤོས་ཀྱི་དོན་བྱེད་པར་མི་འཐད་པའི་ཕྱིར་རོ། 
།གང་ཟག་སྐད་ཅིག་པའམ། 
སྐད་ཅིག་མ་ཡིན་པར་བརྗོད་དུ་མེད་པ་ནི་རང་བཞིན་མེད་པ་ཉིད་དེ། 
ནམ་མཁའི་མེ་ཏོག་ལ་སོགས་པ་ལྟར་བསྒྲིམ་མི་དགོས་པར་གྲུབ་བོ། 
།གཞན་ཡང་། 
སྐད་ཅིག་སྐད་ཅིག་མ་ཡིན་པར། 
།གང་ཟག་བསྟན་དུ་མི་རུང་བས། 
།གཅིག་དང་དུ་མའི་རང་བཞིན་དང་། 
།བྲལ་བར་གསལ་བར་རབ་ཏུ་ཤེས། 
།ཕ་རོལ་གྱིས་ཁས་བླངས་པའི་གང་ཟག་ཆོས་ཅན་ལ། 
གཏན་ཚིགས་ཀྱི་རྩ་བ་གཅིག་དང་དུ་མའི་རང་བཞིན་དང་བྲལ་བ་ཉིད་ཚེགས་མེད་པ་ཉིད་དུ་འགྲུབ་བོ། 
།སྐད་ཅིག་པར་གྱུར་ན་ནི་དུ་མའི་རང་བཞིན་དུ་འགྱུར་ཏེ། 
སྐད་ཅིག་རེ་རེ་ལ་\[༥༨བ\]ཡང་རང་བཞིན་གཞན་དང་གཞན་འབྱུང་བའི་ཕྱིར་རོ། 
།སྐད་ཅིག་མ་ཡིན་ན་ནི་རྟག་ཏུ་བསྟན་པ་གཅིག་པུའི་ངོ་བོ་ཡིན་པའི་ཕྱིར་གཅིག་པུའི་རང་བཞིན་དུ་འགྱུར་རོ། 
།གཉི་ག་ལྟར་ཡང་བརྗོད་དུ་མེད་ན་ནི་ཚེགས་མེད་པར་གཅིག་དང་དུ་མའི་རང་བཞིན་གྱིས་སྟོང་པ་ཉིད་དུ་གྲུབ་བོ[^22K]། 
།གཞན་ཡང་གཞན་དག་གིས་གཞན་དུ་དངོས་པོ་རྣམས་ལ་ཁྱབ་པ་དང་མ་ཁྱབ་པའི་ཕུང་པོ་གཉིས་སུ་ཁས་བླངས་ཏེ། 
དེ་ལ་ཁྱབ་པ་ནི་ནམ་མཁའ་ལ་སོགས་པའོ། 
།མ་ཁྱབ་པ་ནི་རགས་པ་དང་རྡུལ་ཕྲ་རབ་རྣམས་སོ། 
དེ་དག་ཐམས་ཅད་ཀྱང་གཅིག་པུའི་རང་བཞིན་དང་འགལ་བར་བསྟན་པ། 
ཐ་དད་ཕྱོགས་དང་འབྲེལ་བས་ན། 
།ཁྱབ་རྣམས་གཅིག་པུར་ག་ལ་འགྱུར། 
བསྒྲིབས་དང་མ་བསྒྲིབས་[^23K]དངོས་སོགས་ཕྱིར། 
།རགས་པ་རྣམས་ཀྱང་གཅིག་པུ་མིན། 
ནམ་མཁའ་ལ་སོགས་པ་ཕྱོགས་ཐ་དད་པའི་ཤིང་ལ་སོགས་པ་དང་འབྲེལ་པ་དེ་དག་གི་གཅིག་དང་[^24K]བའི་རང་བཞིན་གང་ཡིན་པ་དེ་ཉིད་གཞན་དང་འབྲེལ་པ་ཅན་ཡང་ཡིན་ན་ནི་དེས་ན་དེ་དང་འབྲེལ་བའི་ཕྱིར་དེ་གཅིག་པུའི་བདག་ཉིད་ཡིན་པ་བཞིན་དུ་གཞན་ཡང་དེ་དང་ཐ་དད་མ་ཡིན་པར་འགྱུར་རོ། 
།འོན་ཏེ་དེ་[^25K]ཕྱོགས་ཐ་དད་ན་ནི་རང་བཞིན་དེ་ཉིད་གཞན་དང་འབྲེལ་པ་ཅན་མ་ཡིན་པར་འགྱུར་རོ། 
།རགས་པར་འདོད་པ་ལུས་ལ་སོགས་པ་[^26K]ཡང་བསྒྲིབས་པ་དང་། 
མ་བསྒྲིབས་པ་དང་། 
གཡོ་བ་དང་། 
མི་གཡོ་བ་དང་། 
ཚོན་གྱིས་བསྒྱུར་བ་དང་། 
མ་བསྒྱུར་བ་དང་། 
ཚིག་པ་དང་མ་ཚིག་པ་ལ་སོགས་པ་མི་མཐུན་པའི་ཕྱོགས་གནས་པའི་རང་བཞིན་འཛིན་ན་གཅིག་པུའི་རང་བཞིན་དུ་རིགས་པར་[^27K]འགྱུར། 
གལ་ཏེ་བསྒྲིབས་པ་ལ་སོགས་པ་དག་ཡན་ལག་རྣམས་ཀྱི་ཡིན་གྱི་ཡན་ལག་ཅན་གྱི་ནི་མ་ཡིན་ནོ་ཞེ་ན། 
ཅི་ཡན་ལག་ཅན་འདི་དག་དེ་དག་དང་འདུ་བ་མ་ཡིན་ནམ། 
འདི་དག་མ་ཡིན་ནོ། 
གལ་ཏེ་དེ་བདེན་དུ་གཞུག་ན་འོ་ན་བསྒྲིབས་པ་དང་། 
མ་བསྒྲིབས་པ་ཞེས་བྱ་བ་ལ་སོགས་པ་ཕན་ཚུན་མི་མཐུན་པ་རྐང་པ་དང་ལུས་ལ་སོགས་པའི་དངོས་པོའི་གཉིས་སུ་ཅིའི་ཕྱིར་མིག་གི་སྤྱོད་ཡུལ་དུ་མི་འགྱུར། 
གལ་ཏེ་དེ་དག་ཀྱང་དེའི་ཡིན་ནོ་ཞེ་ན། 
ཅི་ཡན་ལག་གཞན་དང་ལྡན་པ་[^28K]ཉིད་དམ་དེ་ཉིད་དོ། 
།གཞན་དུ་ན་རགས་པ་གཅིག་པུར་[^29K]མི་འགྱུར་རོ། 
འདི་ནི་དེ་བས་ཀྱང་ཆེས་རགས་ཏེ། 
ཡན་ལག་ལྷག་མ་རྣམས་དང་ལྡན་[^30K]ན་ནི། 
དེ་རྣམ་པ་\[༥༩ན\]དེ་ལྟ་བུའི་ཆོས་ཁོ་ནར་དམིགས་པར་འགྱུར་རོ། 
།འོན་ཀྱང་གང་ཐོག་མར་དེ་རྩོམ་པའམ། 
རགས་པ་[^31K]གདགས་པའི་[^32K]རྒྱུ་རྡུལ་ཕྲ་རབ་དོན་དམ་པ་གཅིག་པུའི་རང་བཞིན་དུ་འགྱུར་རོ། 
།དེ་ཡང་དེ་ལྟར་འགྱུར་བར་མི་རིགས་ཏེ། 
དེ་ཡང་འབྱར་བར་འགྱུར་ན་ནི་ཇི་ལྟར་གཟེགས་ཟན་པ་དག་ན་རེ། 
ཕྲད་དེ་ཚོགས་[^33K]ནས་དགོས་པ་རྩོམ་མོ་ཞེས་ཟེར་བ་ལྟ་བུའམ། 
ཡང་ན་ཕན་ཚུན་མཐུས་འཛིན་གྱིས་མ་འབྱར་བའི་རང་བཞིན་པར་ཡོད་ཅིང་བསྐོར་བ་སྟེ། 
ཅི་ལྟར་ཁ་ཅིག་ན་རེ། 
ཐ་དད་ཕྱོགས་ནས་མང་པོ་དག 
།འགའ་ལ་ཀུན་ནས་བསྐོར་ཙམ་དུ། 
།བརྗོད་པར་ཟད་ཀྱི་རྡུལ་དེ་ནི། 
།ཆ་ཤས་བཅས་པའི་བདག་ཉིད་མིན། 
།ཞེས་ཟེར་བ་ལྟ་བུའམ། 
ཡང་ན་མང་པོ་དག་པར་མེད་དེ། 
ཇི་ལྟར་རྡུལ་ཕྲ་རབ་རྣམས་མི་རེག་ཀྱང་བར་མེད་པས་རེག་པར་འདུ་ཤེས་སོ་ཞེས་བྱ་བ་[^34K]ལྟ་བུ་ཡང་མི་[^35K]རུང་སྟེ། 
རྣམ་པར་གཞག་པ་འདི་དག་ཐམས་ཅད་ནི་བརྟགས་པ་ཙམ་ཁོ་ནའི་སྙིང་པོར་ཟད་དོ། 
།བདག་ཉིད་ཐམས་ཅད་ཀྱིས་འབྱར་ན་ནི་རྫས་རྣམས་འདྲེས་པར་འགྱུར་ཏེ། 
རྡུལ་གྱི་རང་བཞིན་གཅིག་པུ་གང་གིས་འབྱར་བ་དེ་ཉིད་གཞན་དང་ཡང་འབྱར་བའི་ཕྱིར་རོ། 
།ཕྱོགས་གཅིག་གིས་འབྱར་ན་ནི་ཆ་ཤས་ཡོད་པར་འགྱུར་ཏེ། 
རང་བཞིན་གཞན་དང་གཞན་དག་གིས་རྡུལ་གཞན་དང་འབྱར་བའི་ཕྱིར་རོ། 
།བར་ཡོད་པ་ཡང་བར་དག་ཏུ་སྣང་བ་དང་མུན་པའི་རྡུལ་ཕྲ་རབ་རྣམས་ཀྱི་གོ་སྐབས་ཡོད་པར་འགྱུར་ཏེ། 
ཕྲག་ནི་མུན་པ་དང་སྣང་བའི་བདག་ཉིད་ཡིན་པའི་ཕྱིར་དེ་དག་དང་འབྱར་བར་འགྱུར་རོ། 
།བར་མེད་པའི་ཕྱོགས་ཀྱང་འབྱར་བའི་ཕྱོགས་དང་ཐ་དད་པ་མེད་པ་ཉིད་དེ། 
བར་མེད་པ་ནི་ཕྲག་མེད་པའོ། 
།ཕྲད་པ་དང་འབྱར་བ་ཞེས་བྱ་བ་ནི་དོན་ཐ་དད་པ་མ་ཡིན་ཏེ། 
ཤིང་རྟ་ཆེན་པོ་རྣམས་ཀྱིས་ལམ་པོ་ཆེ་བཏོད་[^36K]ཟིན་ཏོ། 
།དེ་ལྟ་ཡིན་ཡང་མདོར་བསྡུས་ཏེ་རྣམ་པར་བརྟག་པར་བྱའོ། 
།འབྱར་བ་དང་ནི་བསྐོར་བའམ། 
།བར་མེད་རྣམ་པར་གནས་ཀྱང་རུང་། 
།དབུས་གནས་རྡུལ་ཕྲན་རྡུལ་གཅིག་ལ། 
།བལྟས་པའི་རང་བཞིན་གང་ཡིན་པ། 
།རྡུལ་ཕྲན་གཞན་ལ་ལྟ་བ་ཡང་། 
།དེ་ཉིད་གལ་ཏེ་ཡིན་བརྗོད་ན། 
།དེ་ལྟ་ཡིན་ནས་ཆུ་སོགས། 
།ཇི་ལྟར་རྒྱས་འགྱུར་མ་ཡིན་ནམ། 
།ཕྱོགས་གསུམ་ཆར་ཡང་ཕྱོགས་བཅུ་ན་རྣམ་པར་གནས་པའི་རྡུལ་ཕྲ་མོ་རྣམས་ཀྱི་དབུས་ན་གནས་པའི་རྡུལ་ཕྲ་\[༥༩བ\]རབ་གང་ཡིན་པ་དེ་ཤར་ཕྱོགས་ན་གནས་པའི་རྡུལ་ཕྲ་རབ་ལ་བལྟས་པའི་རང་བཞིན་གང་ཡིན་པ་དེ་ཉིད་གལ་ཏེ་ཕྱོགས་ལྷག་མ་ན་རྣམ་པར་གནས་པའི་རྡུལ་ཕྲ་རབ་རྣམས་ལ་བལྟས་པ་ཡང་ཡིན་ན་ནི་དེའི་ཚེ་དེའི་རང་བཞིན་ལ་བལྟས་པ་ཉིད་ཀྱི་ཕྱིར་ཤར་ཕྱོགས་ན་གནས་པར་འདོད་པའི་རྡུལ་ཕྲ་མོ་ལྟ་བུའམ། 
ཤར་ཕྱོགས་ཀྱི་ཁང་པ་ལ་ཁང་པ་གཅིག་བལྟས་པ་ལྟ་བུར་ཕྱོགས་ལྷག་མ་གཞན་ན་གནས་པ་རྣམས་དོན་ཇི་ལྟ་བ་བཞིན་མི་འགྱུར་རོ། 
།དེ་ལྟ་བས་ན་ཤར་དང་ནུབ་ལ་སོགས་པའི་[^37K]ཆ་ཅན་མི་གནས་པས་སའི་དཀྱིལ་འཁོར་ལ་སོགས་པ་གནས་པར་མི་འགྱུར་རོ། 
།ཅི་སྟེ་ཉེས་པ་འདིར་འགྱུར་དུ་འོང་ཞེས་ཏེ། 
རྡུལ་ཕྲན་གཞན་ལ་ལྟ་བའི་ངོས། 
།གལ་ཏེ་གཞན་དུ་འདོད་ན་ནི། 
།གལ་ཏེ་དེ་[^38K]ལྟ་ཡིན་ན། 
རབ་ཏུ་ཕྲ་རྡུལ་ཇི་ལྟ་བུ། 
།གཅིག་པུ་ཆ་ཤས་མེད་པར་འགྱུར། 
།ཕྱོགས་བཅུ་ན་རྣམ་པར་གནས་པའི་རྡུལ་ཕྲ་རབ་ཏུ་གྱུར་པའི་གྲངས་ཀྱི་རང་བཞིན་དང་ལྡན་པའི་ཕྱིར། 
འདི་ལྟར་གཅིག་པུ་རྣམ་པར་གཞག་པ་སྨྲོས་ཤིག 
།རང་བཞིན་ཐ་དད་པའི་མཚན་ཉིད་ཡིན་པས་དངོས་པོ་ཐ་དད་དེ། 
རྡུལ་ཕྲ་རབ་དེ་དག་ཀྱང་དེ་སྙེད་དུ་འགྱུར་རོ། 
།གང་གི་ཕྱིར་དེ་དག་ཀྱང་དེ་ལྟར། 
རྡུལ་ཕྲན་རང་བཞིན་མེད་གྲུབ་པ། 
།དེ་ཕྱིར་དམིགས་[^39K]དང་རྫས་ལ་སོགས། 
།བདག་དང་གཞན་སྨྲས་མང་པོ་དག 
།རང་བཞིན་མེད་པར་མངོན་པ་ཡིན། 
།རྡུལ་ཕྲ་རབ་རྣམས་མེད་པ་ཉིད་དུ་ངེས་ན་རང་གི་སྡེ་པ་དག་མིག་དང་གཟུགས་དང་དེའི་རྣམ་པར་ཤེས་པ་ལ་སོགས་པ་དེ་ཁོ་ན་ཉིད་དུ་འདོད་པ་དང་། 
གཟེགས་ཟན་པ་ལ་སོགས་པས་སྨྲས་པའི་[^40K]རྫས་དང་ཡོན་ཏན་ལ་སོགས་པ་བསྒྲིམ་[^41K]མི་དགོས་པར་རང་བཞིན་གྱིས་སྟོང་པར་ངེས་སོ། 
།ཅི་འདི་རྒྱལ་པོའི་བཀའ་འམ་ཞེ་ན། 
མ་ཡིན་ཏེ། 
དེ་ཡི་རང་བཞིན་དེས་བརྩམས་དང་། 
།དེ་ཡི་ཡོན་ཏན་དེ་ལས་བདག 
།དེ་ཡི་སྤྱི་དང་ཁྱད་པར་ཡང་། 
།དེ་དག་དེ་དང་ལྡན་པ་ཅན། 
།རང་གི་སྡེ་པ་དག་ནི་གཟུགས་ཅན་གྱི་ཁམས་བཅུ་པོ་དེ་དག་རྡུལ་ཕྲ་རབ་ལ་སོགས་པ་[^42K]ཡིན་པར་བརྗོད་དེ། 
དེ་དག་དེ་མེད་ན་མི་རུང་ངོ་། 
།འདི་ལྟར་མིག་དང་གཟུགས་རྣམས་ལ་བརྟེན་ནས་མིག་གི་རྣམ་པར་ཤེས་པ་འབྱུང་ངོ་ཞེས་བྱ་བ་ལ་སོགས་པ་དེ་ལ་བརྟེན་པ་དང་དམིགས་པ་རྣམ་པར་ཤེས་པའི་ཁམས་ལྔ་ཡང་དེ་མེད་ན་ཅི་ལ་[^43K]བརྟེན་ཏེ་སྐྱེ་བར་འགྱུར། 
རྣམ་པར་ཤེས་པའི་ཁམས་ལྔ་མེད་ན་དེ་མ་ཐག་པའི་རྐྱེན་དེས་མངོན་པར་བསྒྲུབས་པའི་[^44K]ཡིད་ཀྱི་རྣམ་པར་ཤེས་པ་ཡང་མི་འཐད་པའི་རང་བཞིན་ཉིད་དོ། 
།དེ་ལྟར་རྣམ་པར་ཤེས་པ་དྲུག་གི་ཚོགས་མ་གྲུབ་ན། 
རྣམ་པར་ཤེས་པ་དེ་འདས་མ་ཐག་པའི་ཡིད་ཀྱང་ཡང་དག་པར་རྣམ་པར་གཞག་པར་མི་རིགས་སོ། 
།དེ་ལྟར་སེམས་རང་བཞིན་མེད་པར་གྱུར་ན་དེ་དང་གྲུབ་པ་དང་བདེ་བ་གཅིག་པ་དང་ཚོར་བ་དང་འདུ་ཤེས་དང་སེམས་པ་ལ་སོགས་[^45K]སེམས་ལས་བྱུང་བ་རྣམས་ཀྱང་རང་བཞིན་མེད་པར་བདེ་བླག་ཏུ་ཤེས་སོ། 
།ལྡན་པ་མ་ཡིན་པའི་འདུ་བྱེད་རྣམས་ཀྱང་རྣམ་པར་རྟོག་པ་ལ་དཔའ་བ་མཁས་པ་རྣམས་ཀྱིས་ལན་བརྒྱར་དུམ་བུ་དུམ་བུར་བཤིག་[^46K]ཟིན་པས་ཤི་ཟིན་པ་དེ་དག་ལ་བསྣན་[^47K]མི་དགོས་སོ། 
།ཡང་ན་གཟུགས་ལ་སོགས་པ་དེ་དག་དང་དངོས་སུ་འམ་བརྒྱུད་པས་[^48K]འབྲེལ་པ་ཅན་དེ་དག་ཀྱང་དེ་མེད་པས་གཟོད་མ་ནས་མ་སྐྱེས་པ་ཉིད་དོ། 
།རྣམ་པར་རིག་བྱེད་མ་ཡིན་པ་འབྱུང་བ་ཆེན་པོ་རྣམས་རྒྱུར་བྱས་པས་གྲུབ་པར་བརྗོད་པ་དེ་ཡང་དེ་དག་མེད་ན་མེད་པ་ཉིད་དོ། 
།ནམ་མཁའ་ལ་སོགས་པ་འདུས་མ་བྱས་མཐའ་དག་ཀྱང་སྔར་བསྟན་[^49K]ཟིན་ཏེ། 
ཁམས་བཅོ་བརྒྱད་པོ་དེ་དག་ནི་རང་བཞིན་མེད་པ་ཉིད་དུ་གསལ་ལོ། 
།རྡུལ་གཉིས་པ་ལ་སོགས་པའི་ཡན་ལག་ཅན། 
རྡུལ་ཕྲ་རབ་དེ་དག་[^50K]གིས་དངོས་དང་གཅིག་ནས་གཅིག་ཏུ་བརྒྱུད་དེ་བརྩམས་པར་འདོད་པ་དེ་དག་ཀྱང་དེ་མེད་ན་མེད་དོ། 
།གཟུགས་དང་རོ་དང་དྲི་ལ་སོགས་པ་ཡོན་ཏན་རྣམས་ཀྱང་ཕལ་ཆེར་འབྲས་བུ་དང་བཅས་པ་དེ་དག་ཉིད་ཀྱི་ཡིན་ནོ། 
།འདེགས་པ་ལ་སོགས་པ་ལས་ཀྱི་དངོས་པོ་རྣམས་ཀྱང་དེའི་ལས་ཀྱི་ངོ་བོ་ཉིད་ཁོ་ནའོ། 
།སྤྱི་དང་སྤྱིའི་དང་ཁྱད་པར་[^51K]ཁྱད་པར་ཡང་ཡོད་པ་དང་། 
ས་ལ་སོགས་པ་ཕལ་ཆེར་བརྟེན་པ་དང་ཉེ་བར་བརྟེན་པ་དང་བཅས་པ་དེ་དག་ཉིད་ཀྱི་ཡིན་ཏེ། 
དེ་དག་ཀྱང་དེ་དག་འདུ་བ་ཅན་དུ་འདོད་དོ། 
།དེ་བས་ན་འབྲེལ་པ་[^52K]ཅན་མེད་པའི་ཕྱིར་འདུ་བ་ཡང་རང་བཞིན་མེད་པ་ཁོ་ནའོ། 
།རྟག་པའི་དངོས་པོ་ནམ་མཁའ་དང་། 
དུས་དང་། 
ཕྱོགས་དང་། 
བདག་དང་། 
ཕྲ་རབ་དག་ཀྱང་བསལ་ཏེ། 
རང་བཞིན་མེད་པར་སྔར་བསྟན་ཟིན་ཏོ། 
།གཟུགས་ཀྱི་ཕུང་པོ་དཔྱད་པའི་ཞར་ལ་རྣམ་པར་ཤེས་པའི་ཕུང་པོ་མཚུངས་པར་ལྡན་པ་དང་བཅས་པ་ཡང་རང་བཞིན་མེད་པར་བསྟན་ཏོ། 
།ད་ནི་རང་གི་སྡེ་པ་དང་གཞན་གྱིས་གཉིས་དང་གཉིས་མ་ཡིན་པའི་ཚུལ་དུ་བརྗོད་པ་དངོས་སུ་བསྟན་པར་བྱའོ། 
།དེ་ལ་\[༦༠བ\]གཉིས་ཀྱི་ཚུལ་ནི་གང་དག་གཟུང་བ་[^53K]དང་འཛིན་པ་གཉིས་ཡང་དག་པར་ཡོད་པར་འདོད་ལ། 
རྣམ་པར་ཤེས་པ་ནི་ཤེལ་སྒོང་དག་པ་ལྟ་བུ་ཡུལ་གྱི་རྣམ་པ་མི་འཛིན་པར་བརྗོད་པ་སྟེ། 
དེ་དག་གི་དཔྱད་པ་བྱ་བ[^54K]། 
།རྣམ་ཤེས་བེམས་པོའི་[^55K]རང་བཞིན་ལས། 
།བཟློག་པ་རབ་ཏུ་སྐྱེ་བ་སྟེ། 
།བེམས་[^56K]མིན་རང་བཞིན་གང་ཡིན་པ། 
།དེ་འདིའི་བདག་ཉིད་ཤེས་པ་[^57K]ཡིན། 
།དེ་ལ་རེ་ཞིག་གཉིས་ཀྱི་ཚུལ་རྣམ་པ་མེད་པའི་རྣམ་པར་ཤེས་པའི་ཕྱོགས་ནི། 
རྣམ་པར་ཤེས་པ་ཡུལ་གྱི་སྣང་བ་དང་མ་ཕྲད་པ། 
བདག་ཙམ་རིག་པ་ཙམ་ལ་གཞོལ་བ་ཁོ་ནར་ཟད་པས། 
།བདག་དང་ཐ་དད་པའི་དོན་མྱོང་བའི་བདག་ཉིད་དུ་མི་རུང་ངོ། 
།འདི་རང་རིག་པའི་རང་བཞིན་དུ་རྣམ་པར་གཞག་པ་ནི་རང་བཞིན་གྱིས་གསལ་བའི་བདག་ཉིད་ཡིན་པའི་ཕྱིར་ཏེ། 
ཤིང་རྟ་ལ་སོགས་པ་ལ་རིག་པ་མེད་པའི་རང་བཞིན་ལས་བཟློག་པའི་ཕྱིར་རོ། 
།དེ་ནི་རང་གི་ངོ་བོ་རིག་པར་བྱ་བའི་ཕྱིར་སྔོན་པོ་ལ་སོགས་པ་བཞིན་དུ་རིག་པར་བྱེད་པ་གཞན་ལ་མི་ལྟོས་པས་ཏེ། 
རིག་པ་མེད་པ་མ་ཡིན་[^58K]ཞེས་བྱ་བའི་དོན་འདི་ནི་རང་རིག་པ་ཞེས་བྱ་བར་བརྗོད་དོ། 
།གཅིག་པ་ཆ་མེད་རང་བཞིན་ལ། 
།གསུམ་གྱི་རང་བཞིན་མི་འཐད་ཕྱིར། 
།དེ་ཡི་རང་གི་[^59K]རིག་པ་ནི། 
།བྱ་དང་བྱེད་པའི་དངོས་པོར་མིན། 
།ཇི་སྐད་དུ་ཡུལ་རང་གི་རྣམ་པ་འཇོག་ནུས་པ་ནི་རྒྱུ་ཉིད་དེ་རིག་པར་བྱ་བ་ཉིད་ཡིན་པ་དང་། 
རྣམ་པར་ཤེས་པ་ཡུལ་གྱི་ངོ་བོར་གཞག་པ་ནི་བསྐྱེད་པར་བྱ་བ་ཉིད་དེ་རིག་པ་པོ་ཉིད་དོ་ཞེས་རྣམ་པ་དང་བཅས་པའི་ཤེས་པའི་ཚུལ་ལས་རྗོད་པ་[^60K]ལྟ་བུར་རང་རིག་པ་ལ་ནི་དེ་ལྟར་རྣམ་པར་གཞག་པར་མི་འཐད་དེ། 
རྣམ་པར་ཤེས་པ་ཆ་མེད་པའི་བདག་ཉིད་ལས་བསྐྱེད་པར་བྱ་བ་དང་། 
སྐྱེད་བ་པོ་དང་། 
བསྐྱེད་པའི་བྱ་བའི་ཚུལ་དུའམ། 
རིག་པར་བྱ་བ་དང་རིག་པ་པོ་དང་། 
རིག་པའི་བྱེ་བྲག་གིས་གསུམ་གྱི་ཚུལ་དུ་མི་དམིགས་པའི་[^61K]ཕྱིར་ཏེ། 
འདི་ལྟར་སྐྱེ་བའི་སྔ་ལོགས་ན་ནི་མེད་པས་ནུས་པ་མེད་ལ། 
ནུས་པའི་དུས་ན་ནི་སྐྱེད་པ་པོར་འདོད་པའི་ངོ་བོ་བཞིན་དུ་དེ་དང་ཐ་མི་དད་པ་བསྐྱེད་པར་བྱ་བར་འདོད་པའི་ངོ་བོ་ཡང་ཡོངས་སུ་གྲུབ་སྟེ། 
བདག་ཉིད་ལ་བྱེད་པ་ནི་འགལ་ལོ། 
།དེ་ལྟ་བས་ན་གསལ་བར་བྱེད་པ་གཞན་ལ་མི་ལྟོས་པར་རང་གསལ་བའི་བདག་ཉིད་ནི་རྣམ་པར་ཤེས་པའི་རང་རིག་པ་ཞེས་བྱའོ། 
།དེའི་ཕྱིར་འདི་ནི་ཤེས་པ་ཡི། 
།རང་བཞིན་ཡིན་པས་བདག་ཤེས་རུང་། 
།དོན་གྱི་རང་བཞིན་གཞན་དག་ལ། 
།དེ་ཡིས་ཇི་ལྟར་\[༦༡ན\]ཤེས་པར་འགྱུར། 
།དཔེར་ན་བདག་ཉིད་གསལ་བའི་ངོ་བོ་ཡིན་པས་རང་གི་ངོ་བོ་གསལ་བར་བྱེད་པ་ལ་གསལ་བར་འདོད་པ་དེ་བཞིན་དུ་རྣམ་པར་ཤེས་པ་ཡང་མྱོང་བའི་བདག་ཉིད་ཡིན་པའི་ཕྱིར་རང་རིག་པར་འདོད་དོ། 
།ཅི་སྟེ་རྣམ་པར་ཤེས་པ་ནི་ཡུལ་སོ་སོར་[^62K]རྣམ་པར་རིག་པའི་མཚན་ཉིད་ཡིན་པས་དེ་ནི་[^63K]དོན་ཡོངས་སུ་དཔྱོད་པའི་ངོ་བོ་ཉིད་ཀྱང་ཡིན་ཏེ། 
དེའི་ཕྱིར་རང་གི་ངོ་བོ་བཞིན་དུ་དོན་ཀྱང་མྱོང་བར་འདོད་དོ་ཞེ་ན། 
དེ་ནི་མི་རུང་སྟེ། 
དེ་ཡི་རང་བཞིན་གཞན་ལ་མེད། 
།གང་གིས་དེ་ཤེས་གཞན་ཡང་ཤེས། 
།ཤེས་དང་ཤེས་པར་བྱ་བའི་དོན། 
།ཐ་དད་པར་ནི་འདོད་ཕྱིར་རོ། 
།ཡོངས་སུ་གཅོད་ཅེས་བྱ་བའི་ངོ་བོ་དེ་ནི་ཤེས་པའི་ཐུན་མོང་མ་ཡིན་པ་སྟེ། 
བདེ་བ་ལ་སོགས་པའི་བདེ་བ་ཉིད་ལ་སོགས་པ་ལྟ་བུ་ཡིན་ན། 
དེ་འདྲ་བ་དེ་གཞན་ལ་ཇི་ལྟར་ཡོད། 
འབྲེལ་པ་གང་གིས་ན། 
འདིའི་འདི་ཞེས་བསྙད་པ་མྱོང་བར་འགྱུར། 
།དེ་ལས་བྱུང་བ་དེ་ཙམ་གྱིས་ནི་དོན་མྱོང་བར་མི་འགྲུབ་སྟེ། 
མིག་ལ་སོགས་པ་ལ་ཡང་ཐལ་བར་འགྱུར་བའི་ཕྱིར་རོ། 
།གལ་ཏེ་དོན་ཀྱང་ཡོངས་སུ་གཅོད་པའི་བདག་ཉིད་དུ་འགྱུར་ལ། 
རྣམ་པར་ཤེས་པ་ཡང་དེའི་བདག་ཉིད་[^64K]ཡིན་ན་ནི། 
དེ་ལྟ་བས་ན་དེའི་ཚེ་ཤེས་པའི་དོན་ཡོངས་སུ་གཅོད་པའི་ངོ་བོ་ཡིན་པས་མྱོང་བའི་ངོ་བོར་ཐ་མི་དད་པའི་ཕྱིར། 
ཤེས་པ་རིག་པས་དོན་རིག་པར་ཡང་འགྱུར་བ་ཞིག་ན། 
ཕྱི་རོལ་གྱི་དོན་ལ་མངོན་པར་ཞེན་པའི་དུག་གིས་[^65K]མ་རུངས་པར་བྱས་པའི་བསམ་པ་ཅན་གྱི་ལུགས་ལ་ནི་དེ་མི་སྲིད་དོ། 
།དོན་དང་ཤེས་པ་གཉིས་ཐ་དད་པའི་ཕྱིར་རོ། 
།གང་རྣམ་པ་བཞིན་དུ་ཤེས་པ་ཡང་རིག་པ་མེད་པར་འདོད་པ་དེའི་ལྟར་ན་གཉི་ག་ལ་རིག་པ་མེད་དེ་དོན་དང་ཤེས་པ་ཞེས་བྱ་བར་འགྲུབ་པར་བསྙད་དུ་མེད་དོ། 
།ཤེས་པ་ནི་གསལ་བ་ཡིན་ན་གསལ་བ་ན་གསལ་བར་མ་གྱུར་ཏེ། 
གསལ་བ་གསལ་བ་མ་ཡིན་པའི་ཕྱིར་མི་གཞན་གྱི་མངོན་སུམ་དུ་འདོད་པའི་དོན་བཞིན་དུ་འདོད་པའི་དོན་ཀྱང་མངོན་སུམ་དུ་མི་འགྱུར་ལ་རབ་ཏུ་[^66K]འབྲེལ་པའི་རྒྱུ་ཡང་མེད་པའི་ཕྱིར་རོ། 
།གཞན་ཡང་ཤེས་པ་རྣམ་པ་མེད་པའི་ཕྱོགས་འདི་ནི་ཤེས་པ་རྣམ་པ་དང་བཅས་པའི་ཕྱོགས་ཤིན་ཏུ་འབྲེལ་པ་མེད་པས་ཀྱང་ཆེས་དམན་པར་བསྟན་པ། 
ཤེས་པ་རྣམ་བཅས་ཕྱོགས་ལ་ནི། 
།དངོས་སུ་དེ་གཉིས་ཐ་དད་ཀྱང་། 
།དེ་དང་གཟུགས་བརྙན་འདྲ་བས་ན། 
།གདགས་པ་ཙམ་གྱི་ཚོར་བར་\[༦༡བ\]རུང། 
།དེས་གཞག་པ་ཤེས་པའི་བདག་ཉིད་དུ་གྱུར་པའི་གཟུགས་བརྙན་རིགས་པ་གང་ཡིན་པ་དེ་ཉིད་དོན་ཤེས་པའོ། 
།དེའི་ཕྱིར་ན་དོན་གྱི་འབྲས་བུ་གཟུགས་བརྙན་མྱོང་བ་ལ་དོན་ཀྱང་མྱོང་ངོ་ཞེས་གདགས་སོ། 
།དོན་གྱི་རྣམ་པས་བསྒྱུར་ལྡན་པའི། 
།རྣམ་ཤེས་སུ་ཞིག་མི་འདོད་པ། 
།དེ་ལ་ཕྱི་རོལ་རིག་པ་ཡི། 
།རྣམ་པ་འདི་ཡང་ཡོད་མ་ཡིན། 
།རིག་པ་[^67K]མེད་པའི་རང་བཞིན་ཡིན་པས་རིག་པའི་དོན་གྱི་དངོས་པོ་ནི་དོན་ལས་རིང་དུ་གྱུར་པ་ཉིད་དོ[^68K]། 
།འབྲེལ་པའི་རྒྱུ་གཟུགས་བརྙན་ཡང་ཁས་མི་ལེན་པས་གདགས་པ་ཡང་མི་སྲིད་དོ། 
།གལ་ཏེ་དེ་ལྟ་ན་ཤེས་པ་རྣམ་པ་དང་བཅས་པ་ཉིད་དུ་[^69K]ནི་རུང་ངོ་། 
།དེ་ཡང་དེ་ལྟ་མ་ཡིན་ཏེ། 
འདི་ལ་ཡང་། 
ཤེས་གཅིག་ཐ་དད་མ་ཡིན་པས། 
།རྣམ་པ་མང་པོར་མི་འགྱུར་ཏེ། 
།དེ་ཕྱིར་དེ་ཡི་མཐུ་ཡིས་ནི། 
།དོན་ཤེས་འགྱུར་བར་གཞག་པ་མེད། 
།རི་མོ་རྐྱང་པ་ལ་སོགས་པ་ལ་དམིགས་པའི་རྣམ་པར་ཤེས་པ་ལ་ནི་སྔོན་པོ་དང་། 
སེར་པོ་ལ་སོགས་པ་སྤྱོད་ཡུལ་གྱི་བྱེ་བྲག་ཇི་སྙེད་པ་དེ་སྙེད་ཀྱི་གྲངས་ཀྱི་བྱེ་བྲག་གི་རྣམ་པ་གདོན་མི་ཟ་བར་འབྱུང་ངོ་། 
།དེ་ལྟ་མ་[^70K]ཡིན་ན་ཤེས་པ་དེ་དང་མཐུན་པར་མི་འགྱུར་རོ། 
།རྣམ་པ་དེ་དག་གི་སྣ་ཚོགས་པ་འདི་ནི་རིག་པ་[^71K]མ་ཡིན་ཏེ། 
རྣམ་པར་ཤེས་པ་གཅིག་དང་ཐ་དད་པ་མ་ཡིན་པའི་ཕྱིར་ཤེས་པ་དེའི་རང་གི་ངོ་བོ་བཞིན་ནོ། 
།དེའི་ཕྱིར་རྣམ་པ་སྣ་ཚོགས་ཀྱི་རྒྱུས་[^72K]དེ་ལ་[^73K]འདི་ནི་སྔོན་པོའོ། 
།འདི་ནི་སེར་པོའོ་ཞེས་བྱ་བ་ལ་སོགས་པ་དོན་སྣ་ཚོགས་རིག་པའི་[^74K]རྒྱུ་རྣམ་པ་སྣ་ཚོགས་སུ་རྣམ་པར་གཞག་པ་མེད་པར་འགྱུར་རོ། 
།ཅི་སྟེ་ཡང་གསལ་བར་མངོན་སུམ་དུ་བྱས་པ་རྣམ་པ་སྣ་ཚོགས་ཡོད་པར་ངེས་པར་ཁས་བླང་དུ་ངེས་སོ་ཞེ་ན། 
དེ་ལྟ་ན་ཡང་། 
རྣམ་པ་རྣམས་དང་མ་བྲལ་བས། 
།རྣམ་ཤེས་གཅིག་ཏུ་མི་འགྱུར་རོ། 
།དེ་ལྟ་ཡིན་[^75K]ན་འདི་གཉིས་ལ། 
།གཅིག་ཅེས་ཇི་སྐད་བརྗོད་པར་བྱ། 
།རྣམ་པར་ཤེས་པ་དེ་རྣམ་པ་དུ་མ་དང་ཐ་དད་པ་མ་ཡིན་པའི་ལུས་ཡིན་ན་ནི། 
རྣམ་པ་དེ་དག་གི་བྱེ་བྲག་བཞིན་དུ་དུ་མར་འགྱུར་རོ། 
།གལ་ཏེ་རྣམ་པར་ཤེས་པ་ནི་གཅིག་པུ་ཁོ་ནའི་རང་བཞིན་ཡིན་ལ། 
རྣམ་པ་ནི་དུ་མ་ཡིན་ན་དེའི་ཚེ་འགལ་བའི་ཆོས་སུ་གནས་པས་[^76K]རྣམ་པར་ཤེས་པ་གཉིས་[^77K]ཐ་དད་པ་མ་ཡིན་པར་ནི་འགལ་ལོ། 
།འདི་ལྟར་འདོད་དེ། 
དཀར་པོ་དག་ལ་སོགས་པ་ལ། 
།ཤེས་པ་དེ་ནི་རིམ་འབྱུང་སྟེ། 
།མགྱོགས་པར་འབྱུང་ཕྱིར་བླུན་པོ་\[༦༢ན\]དག 
།ཅིག་ཅར་[^78K]སྙམ་དུ་ཤེས་པ་ནི། 
།མེ་ཏོག་ཨུཏྤལའི་འདབ་མ་བརྒྱ་འབིགས་པ་བཞིན་དུ། 
ཤིན་ཏུ་མྱུར་བའི་ཕྱིར་རིམ་གྱིས་དངོས་པོ་ལ་ཡང་ཅིག་ཅའོ་[^79K]སྙམ་དུ་ཤེས་སོ་ཞེས་འཛེར་ཏེ། 
དཔེར་ན་མགལ་མེའི་འཁོར་ལོ་མཐོང་བ་བཞིན་ཏེ། 
མཐོང་བ་དེ་ནི་མྱུར་དུ་བསྐོར་བའི་ཕྱིར་རོ་ཞེས་ཟེར་རོ། 
།གལ་ཏེ་དེ་ལྟ་ན། 
ལྕུག་མའི་སྒྲ་ལ་སོགས་པའི་བློ། 
།རབ་ཏུ་མགྱོགས་པར་འབྱུང་ཡིན་ན། 
།དེ་ཕྱིར་ཅིག་ཅར་[^80K]འབྱུང་བ་ཡི། 
།འདིར་ཡང་ཅི་ཕྱིར་འབྱུང་མི་འགྱུར། 
།ལྕུག་མ་དང་། 
ཏ་ལ་དང་། 
མཚོ་དང་། 
རོ་བྲོ་བ་དང་ཞེས་བྱ་བ་ལ་སོགས་པ་ཡི་གེའི་འབྲུའི་ཡུལ་རྣམས་ཀྱི་བློ་དག་ཀྱང་རབ་ཏུ་མགྱོགས་པར་འབྱུང་དུ་འདྲ་སྟེ། 
དེ་བས་ན་མགྱོགས་པར་འབྱུང་བའི་ཕྱིར་རི་མོ་བརྐྱང་བ་ལ་སོགས་པ་བཞིན་དུ་ཅིག་ཅར་དུ་ཅིའི་ཕྱིར་མི་ཤེས། 
རྒྱུ་འདྲ་བའི་འབྲས་བུ་ནི་ཐ་དད་པར་མི་རིགས་ཏེ། 
རྒྱུ་མ་ཡིན་པར་འགྱུར་བའི་ཕྱིར་རོ། 
།ཡིད་ཀྱི་རྟོག་པ་འབའ་ཞིག་ལའང་། 
།རིམ་དུ་ཤེས་པར་མི་འགྱུར་རོ། 
།རིང་དུ་གནས་པ་མ་ཡིན་པས། 
།བློ་རྣམས་ཀུན་ཀྱང་མགྱོགས་འབྱུང་འདྲ། 
།སེམས་པ་དང་དཔྱོད་པ་ལ་སོགས་པའི་དུས་ན་འབྱུང་བ་ཅན་རིགས་མི་འདྲ་བ་མིག་ལ་སོགས་པའི་ཤེས་པ་དང་མ་འདྲེས་པ་བར་ཆད་མེད་པ་འབྱུང་བ་ཡང་གསལ་བར་མགྱོགས་པར་འབྱུང་ན་ཅིའི་ཕྱིར་ཅིག་ཅར་དུ་མི་ཤེས། 
གཅིག་ཏུ་ན་འདིའི་ཕྱིར་མྱུར་དུ་འབྱུང་བའི་ཕྱིར་རོ་ཞེས་བྱ་བ་འདི་ནི་ལེན་[^81K]དུ་མི་རུང་སྟེ། 
ཕ་རོལ་གྱི་ལུགས་ལས་ཀྱང་རབ་ཏུ་མྱུར་དུ་འཇིག་པ་དང་ལྡན་པའི་བློ་རྣམས་ནི་གང་ཡང་ཡུན་རིང་དུ་གནས་པ་མེད་དོ་ཞེས་འབྱུང་སྟེ། 
དེ་ཕྱིར་ཡུལ་རྣམས་ཐམས་ཅད་ལ། 
།རིམ་གྱིས་འཛིན་པར་མི་འགྱུར་གྱི། 
།རྣམ་པ་དག་ནི་ཐ་དད་ལྟར། 
།ཅིག་ཅར་འཛིན་པར་སྣང་བར་འགྱུར། 
།དེའི་ཕྱིར་མགྱོགས་པར་བྱེ་བྲག་མེད་པའི་ཕྱིར། 
དོན་ཐམས་ཅད་འཛིན་པ་ལ་[^82K]རྣམ་པའི་བྱེ་བྲག་བཞིན་དུ་རིམ་པ་[^83K]མ་ཡིན་པར་འགྱུར་བ་བཟློག་པར་དཀའོ། 
།རྒྱུ་རྣམ་པ་ཐམས་ཅད་དུ་འདྲ་བའི་འབྲས་བུ་མི་འདྲ་བ་ནི་མི་རིགས་ཏེ། 
རྒྱུ་མ་ཡིན་པ་ཉིད་དུ་འགྱུར་བར་སྔར་བཤད་ཟིན་ཏོ། 
།མགལ་མེའི་འཁོར་ལོ་མཐོང་བའི་དཔེ་ཡང་རུང་བ་མ་ཡིན་ཏེ། 
འདི་ལྟར་མགལ་མེ་ལ་ཡང་ཅིག་ཅར་དུ། 
།འཁོར་ལོར་སྣང་བའི་འཁྲུལ་པ་འབྱུང་། 
།གསལ་བར་རབ་ཏུ་སྣང་བའི་ཕྱིར། 
།མཐོང་བས་\[༦༢བ\]མཚམས་སྦྱོར་མ་ཡིན་ནོ། 
།ཅི་གསལ་བར་སྣང་བ་དང་མཚམས་སྦྱོར་བ་འགལ་ལམ། 
འགལ་ཏེ[^84K]། 
འདི་ལྟར་མཚམས་རྣམས་[^85K]སྦྱོར་བ་ནི། 
།དྲན་པས་བྱེད་པ་ཉིད་ཡིན་གྱི། 
།མཐོང་བས་མ་ཡིན་འདས་པ་ཡི། 
།ཡུལ་ལ་འཛིན་པ་མིན་ཕྱིར་རོ། 
།དྲན་པ་ནི་ཡུལ་དུ་བྱས་པ་ཉིང་མཚམས་སྦྱོར་ཏེ། 
མ་[^86K]ཟིན་པ་ལ་ནི་མཚམས་སྦྱོར་བར་[^87K]མི་ནུས་པའི་ཕྱིར་རོ། 
།དེས་ཅིར་འགྱུར་སྨྲས་པ། 
དེ་ཡི་ཡུལ་དུ་གང་འགྱུར་བ། 
།དེ་ནི་ཞིག་པས་[^88K]གསལ་མ་ཡིན། 
།དེ་ཕྱིར་འཁོར་ལོར་སྣང་བ་འདི། 
།གསལ་བ་མ་ཡིན་འགྱུར་བའི་རིགས། 
།དྲན་པ་ནི་མདུན་ན་འདུག་པའི་དངོས་པོ་ལ་ཡང་ཤིན་ཏུ་གསལ་བར་རྟོགས་པ་མ་ཡིན་ནོ། 
།དེའི་བདག་ཉིད་དུ་གྱུར་པ་མགལ་མེའི་འཁོར་ལོ་མཐོང་བ་ཡང་དེ་བཞིན་དུ་འགྱུར་བའི་རིགས་ན། 
མགལ་མེ་ལ་ནི་འཁོར་ལོར་གསལ་བར་སྣང་བ་འདི་ཡང་སྣང་ངོ་། 
།ཨུཏྤལའི་འདབ་མ་བརྒྱ་ཅིག་ཅར་ཕིགས་པར་ཤེས་པ་གང་ཡིན་པ་དེ་ཡང་གསལ་བར་སྣང་བ་མ་ཡིན་ནོ། 
།ཅིག་ཅར་དུ་ཕིགས་སོ་སྙམ་པ་ལ་ནི་ཚད་མའི་གནོད་པ་ཡང་ཡོད་པའི་ཕྱིར་དེ་ལ་ཅིག་ཅར་ཡང་[^89K]མ་ཡིན་པར་གནས་པར་རིགས་ཏེ། 
ཞིབ་པ་རྩེ་གཅིག་པ་ཤེས་རབ་ཀྱི་མིག་དང་ལྡན་པ་དག་ནི་དེ་ལ་རིམ་དུ་ངེས་པར་བྱེད་དོ། 
།མང་པོ་དག་བྱེད་པ་གཅིག་པ་གཅིག་གིས་འབིགས་པ་གང་ཡིན་པ་དེ་ནི་རིམ་གྱིས་འགྱུར་ཏེ། 
དཔེར་ན་ཟངས་ཀྱི་གླེགས་མ་ལ་སོགས་ལྟ་བུ་སྟེ། 
ཨུཏྤལའི་འདབ་མ་མང་པོ་འབིགས་པ་འདི་ཡང་མིའི་བྱེད་པ་གཅིག་གིས་བྱས་པས་རྗེས་སུ་དཔོག་གོ། 
།གང་དག་རིགས་མཐུན་པའི་ཤེས་པ་རྣམས་ཀྱང་རྣམ་པའི་གྲངས་བཞིན་དུ་རི་མོའི་གཞི་ལ་སོགས་པ་ལ་ལྷན་ཅིག་ཏུ་མང་དུ་འབྱུང་སྟེ། 
གཟུགས་དང་སྒྲ་[^90K]ལ་སོགས་པའི་ཤེས་པ་རིགས་མི་མཐུན་པ་བཞིན་ནོ་སྙམ་དུ་སེམས་པ་དེ་དག་གི་ལུགས་བསྟན་པར་བྱའོ། 
།རི་མོའི་གཞི་རྣམས་མཐོང་བའི་ཚེ། 
།དེ་ལ་དེ་བཞིན་སེམས་མང་པོ། 
།ཅི་སྟེ་ཅིག་ཅའི་[^91K]ཚུལ་གྱིས་སུ། 
།འབྱུང་བར་འགྱུར་བར་འདོད་ན་གོ། 
།གལ་ཏེ་དེ་ལྟ་ན། 
དེ་ལྟ་ཡིན་ན་དཀར་ལ་སོགས། 
།རྣམ་པ་སྣ་གཅིག་ཤེས་པ་ཡང་། 
།ཐོག་མ་དབུས་མཐའ་ཐ་དད་པས། 
།དམིགས་པ་སྣ་ཚོགས་ཉིད་དུ་འགྱུར། 
།ཇི་ལྟར་སྔོན་པོ་དང་དཀར་པོ་ལ་སོགས་པ་རྣམ་པ་མང་པོ་དེ་བཞིན་དུ་གཅིག་པུར་འདོད་པ་དཀར་པོ་ལ་སོགས་པ་ལ་ཡང་ཚུ་རོལ་དང་། 
ཕ་རོལ་དང་དཔུང་གི་ཆའི་ངོ་\[༦༣ན\]པོའི་རྣམ་པ་མང་པོ་ཉིད་དེ། 
དེ་ལ་ཡང་དེའི་བདག་ཉིད་ཀྱི་ཤེས་པ་[^92K]དུ་མ་ཉིད་དུ་འགྱུར་རོ། 
།དུ་མར་འདོད་དོ་ཞེ་ན། 
འོ་ན་གཅིག་པུར་གྱུར་པ་གང་ཡིན། 
གང་ཡན་ལག་མེད་པའི་རྡུལ་གྱི་ཡུལ་འཛིན་པ་སྟེ། 
ཡུལ་དེའི་ཡན་ལག་རྣམ་པར་དབྱེ་བར་ངེས་པར་[^93K]བྱེད་པ་ནི། 
ཤིན་ཏུ་ཞིབ་པའི་ཤེས་རབ་ཅན་རྣམས་ཀྱིས་ཀྱང་མི་ནུས་སོ། 
།ལྟ་བ་དེ་ཡང་མྱོང་བར་བྱེད་པ་མ་ཡིན་པར་བརྗོད་པ། 
རྡུལ་ཕྲན་བདག་ཉིད་དཀར་ལ་སོགས། 
།གཅིག་པུའི་བདག་ཉིད་ཆ་མེད་པ། 
།ཤེས་པ་གང་ལའང་སྣང་གྱུར་པར། 
།བདག་གིས་རབ་ཏུ་ཚོར་བ་མེད། 
།བདག་གིས་རབ་ཏུ་སེམས་བཏུད་ཀྱང་། 
།ཆ་ཤས་ཐམས་ཅད་ཀྱིས་[^94K]སྟོང་པའི་རྡུལ་མ་མཐོང་སྟེ། 
མ་མཐོང་བཞིན་དུ་དེ་ཁས་བླངས་ཤིང་བདག་ལ་ཇི་ལྟར་བསླུ། 
རྟོག་པ་དང་ལྡན་པ་རྣམས་ཀྱིས་ཡོད་པར་ཁས་ལེན་པའི་རྒྱུ་ནི་དམིགས་པ་ཡིན་ན། 
དེ་ནི་དེ་མེད་པས་རུང་བ་མ་ཡིན་ནོ། 
།གཞན་ཡང་བཅོས་མ་དང་བཅོས་མ་མ་ཡིན་པའི་ཕྱེ་མ་ལེབ་ཁྲ་བོ་ལ་སོགས་ཇི་ལྟར་གཅིག་པུའི་བདག་ཉིད་མ་ཡིན་པ་དེ་བཞིན་དུ་རྣམ་པ་སྣ་ཚོགས་པའི་རྣམ་པར་ཤེས་པ་དེ་ཡང་[^95K]གཅིག་པུའི་རང་བཞིན་དུ་གདགས་པ་མ་ཡིན་པར་འཐད་པ་མེད་དོ། 
།འོ་ན་སྣ་ཚོགས་མ་ཡིན་པའི་རྣམ་པར་ཤེས་པ་གང་ཡིན་པ་དེ་གཅིག་པུའི་རང་བཞིན་དུ་འགྱུར་རོ། 
།དེ་ཡང་དེ་ལྟར་མི་རུང་སྟེ། 
ཐམས་ཅད་ཀྱི་ལྟ་བ་རྣམས་ལ་ཡང་། 
དེ་ལ་སྣ་ཚོགས་སྣང་བས་ཡུལ་དུ་མ་ཡོད་དེ་འདི་ལྟར་རེ་ཞིག་རང་གི་སྡེ་པའི་ལུགས་ལས། 
རྣམ་ཤེས་ལྔ་ཡི་ཁམས་རྣམས་ནི། 
།བསགས་ལ་དམིགས་པའི་རྣམ་པ་ཡིན། 
།སེམས་དང་སེམས་བྱུང་དམིགས་པ་ནི། 
།དྲུག་པར་གཞག་པར་བྱས་པ་ཡིན། 
།དབང་པོ་གཟུགས་ཅན་ལ་བརྟེན་པ་རྣམ་པར་ཤེས་པའི་ཁམས་ལྔའི་ཡུལ་ནི་རྡུལ་ཕྲ་རབ་དུ་མ་འདུས་པ་ཡིན་པས། 
རྣམ་པ་དེ་སྙེད་ཀྱི་རྗེས་སུ་འབྲེལ་པའི་ཕྱིར་སྣ་ཚོགས་ཉིད་ལས་མི་འདའོ། 
།ཡིད་ཀྱི་རྣམ་པར་ཤེས་པ་ཡང་དེ་དང་དོན་མཐུན་ཏེ། 
དེ་དང་གྲུབ་པ་དང་བདེ་བ་གཅིག་པའོ། 
།ཆོས་ཀྱི་ཁམས་རྣམ་པར་རིག་བྱེད་མ་ཡིན་པ་དང་། 
འདུས་མ་བྱས་ཀྱང་མི་རིགས་པའི་[^96K]ཕྱིར་ཚོར་བ་ལ་སོགས་པ་ཕུང་པོ་གསུམ་ཙམ་གྱི་བདག་ཉིད་དེ། 
དེ་ལ་དམིགས་པའི་ཡིད་ཀྱི་རྣམ་པར་ཤེས་པ་ཡང་སེམས་ལས་བྱུང་བ་འབའ་ཞིག་ལ་མི་འཛིན་གྱི། 
སེམས་དང་སེམས་ལས་\[༦༣བ\]བྱུང་བའི་ཚོགས་ལ་དམིགས་ཏེ། 
དེའི་གྲངས་སྙེད་ཀྱི་རྣམ་པ་དང་ལྡན་པའི་ཕྱིར་སྣ་ཚོགས་ཉིད་ལས་མི་འདའོ། 
།གང་དག་བདེ་བར་གཤེགས་པའི་གསུང་རབ་ལེགས་པར་གསུངས་པ་འདི་ལས་ཕྱི་རོལ་དུ་གནས་པ་གཟེགས་ཟན་དང་སེར་སྐྱ་ལ་སོགས་པའི་ལུགས་ལ་འཆེལ་ལ[^97K]། 
འབྲས་བུའི་རྫས་ལ་སོགས་པ་དོན་གཅིག་གི་ཡུལ་ཤེས་པར་སྨྲ་བ་དེ་དག་གི་ལུགས་ལྟར་ན། 
དོན་གཅིག་པུ་དེའི་རྣམ་པར་ཤེས་པ་གཅིག་པུའི་བདག་ཉིད་དུ་འགལ་བ་མེད་དོ་ཞེ་ན། 
མི་རུང་སྟེ་འདི་ལྟར། 
ཕྱི་གཞུང་རྣམས་ལའང་རྣམ་ཤེས་ནི། 
།གཅིག་ཏུ་སྣང་བར་མི་རིགས་ཏེ། 
།ཡོན་ཏན་ལ་སོགས་ལྡན་པ་ཡིས། 
རྫས་ལ་སོགས་པ་དམིགས་ཕྱིར་རོ། 
།དེ་དག་ནི་གཟུགས་ལ་སོགས་པ་ཡོན་ཏན་རྣམས་དང་། 
བསྐྱོད་པ་ལ་སོགས་པ་ལས་རྣམས་དང་། 
ལག་པ་ལ་སོགས་པ་རང་གི་ཡན་ལག་རྣམས་དང་། 
སྤྱི་ལ་སོགས་པ་དང་ལྡན་པའི་ལུས་ལ་སོགས་པའི་རྫས་ལ་དམིགས་སོ་ཞེས་སྨྲ་སྟེ། 
ཡོན་ཏན་ལ་སོགས་པ་ཡང་རྫས་ལ་སོགས་པ་དང་ལྡན་ནོ་ཞེའོ། 
།དེ་དག་གི་ལུགས་ལྟར་ན་ཡང་རྣམ་པར་ཤེས་པ་ལ་དོན་དུ་མ་སྣང་བ་ཉིད་དོ། 
།རྒྱལ་བ་པ་དང་། 
རྒྱལ་དཔོག་པ་རྣམས་ཀྱི་ལྟར་ན་ཡང་། 
ནོར་བུ་གཟི་ཡི་བདག་ཉིད་ལྟར། 
།དངོས་པོ་ཀུན་ཤེས་ལྟ་བ་ལ། 
།དེ་ལ་འཛིན་པའི་སེམས་ཀྱང་ནི། 
གཅིག་པུའི་ངོ་བོར་སྣང་མི་རིགས། 
།དེ་དག་སྨྲ་བ་ནི[^98K]དུ་མའི་ངོ་བོའི་དངོས་པོ་ལ། 
།བརྗོད་པར་འདོད་པ་ངོ་བོར་འདོད། 
།ཅིག་ཅའམ་[^99K]རིམ་གྱིས་ཚུལ་གཉིས་ལས། 
།ཚིག་གི་བྱ་བ་གཞན་མེད་དོ། 
།དཔེར་ན་ཁྲ་བོའི་ཁ་དོག་ལས། 
།ཇི་ལྟར་འདོད་བཞིན་ཁ་དོག་འཛིན། 
།དེ་བཞིན་དངོས་ལ་སྣ་ཚོགས་ཕྱིར། 
།ཐ་དད་ཐ་དད་མིན་པར་རྟོག 
།ཅེས་ཟེར་རོ། 
།ཡུལ་སྣ་ཚོགས་ལ་རྣམ་པར་ཤེས་པ་སྣ་ཚོགས་མ་ཡིན་པ་སྣང་བ་[^100K]ནི་མི་རིགས་ཏེ། 
དེ་དག་དང་མཐུན་པར་མི་འཇུག་པས་མི་འཛིན་པར་འགྱུར་བའི་ཕྱིར་རོ། 
།ལྷའི་བླ་མའི་ལྟ་བའི་རྗེས་སུ་འབྲང་བ་ལ་སྨྲས་པ། 
ས་ལ་སོགས་པ་འདུས་པ་ལ། 
།ཡུལ་དང་དབང་པོར་ཀུན་འཇོག་པར། 
།སུ་འདོད་དེ་ཡི་ལུགས་ལ་ཡང་། 
།དངོས་པོ་གཅིག་དང་མཐུན་འཇུག་མེད། 
།འདུས་པར་[^101K]རྣམ་པར་གཞག་པའི་རྒྱུ་ནི་འདུས་པ་ཅན་དུ་མ་ཡིན་པས་འདུས་པ་ལ་འཛིན་པའི་ཤེས་པ་ནི་གཅིག་དང་མཐུན་པར་འཇུག་པར་མི་རིགས་སོ། 
།སེར་\[༦༤ན\]སྐྱའི་དབང་དུ་བྱས་ནས་སྨྲས་པ། 
སྙིང་སྟོབས་ལ་སོགས་བདག་སྒྲ་སོགས། 
།ཕྱོགས་ལའང་དོན་གཅིག་[^102K]སྣང་བ་ཅན། 
།ཤེས་པ་རིགས་པ་མ་ཡིན་ཏེ། 
།གསུམ་གྱི་བདག་ཉིད་ཡུལ་སྣང་ཕྱིར། 
།ཅི་སྟེ་གསུམ་གྱི་བདག་ཉིད་ཁོ་ནར་ཡུལ་སྣང་བ་མ་ཡིན་གྱི། 
སྙིང་སྟོབས་ལ་སོགས་པ་གང་གི་[^103K]ཤས་ཆེ་བ་དེ་དམིགས་ཏེ་གཞན་ནི་མ་ཡིན་ནོ་ཞེ་ན། 
དེ་ཡང་དེ་ལྟར་མི་རུང་སྟེ། 
རིགས་དང་བསྒོམས་པའི་བྱེ་བྲག་གིས་སྒྲ་ལ་སོགས་པ་ཅིག་[^104K]ཁོ་ན་ལ་མང་པོ་དག་གི་གདུང་བ་དང་ཞུམ་པ་དང་རྒ་བ་ལ་སོགས་པ་མྱོང་ངོ་། 
།ཡོན་ཏན་གཉིས་ཀྱི་ཤས་ཆུང་ན་མྱོང་བ་འདི་ཇི་ལྟར་མངོན་སུམ་དུ་རབ་ཏུ་འགྲུབ། 
མི་སྣང་བ་ལ་སོགས་པའི་དབང་གིས་[^105K]ལྷག་མའི་ངོ་བོ་མི་མཐོང་བར་འདོད་དོ་ཞེ་ན། 
འདི་ཡང་ཤིན་ཏུ་མི་རིགས་པར་བརྗོད་པ། 
དངོས་པོའི་ངོ་བོ་རྣམ་གསུམ་ལ། 
།དེ་ནི་གལ་ཏེ་རྣམ་གཅིག་སྟེ། 
།དེ་དང་མི་མཐུན་སྣང་ན་གོ 
།དེ་ནི་དེ་འཛིན་ཇི་ལྟར་འདོད། 
།ཡུལ་ཇི་ལྟར་གནས་པའི་རང་བཞིན་དང་མཐུན་པར་འཇུག་ན་རྣམ་པར་ཤེས་པ་དམིགས་པ་འཛིན་པར་འགྱུར་གྱི་གཞན་དུ་ན་དོན་གཞན་བཞིན་དུ་ཡུལ་དུ་འདོད་པ་ཡང་ཡུལ་དུ་མི་འགྱུར་ཏེ། 
སྒྲ་ལ་སོགས་པ་ནི་གསུམ་གྱི་རང་བཞིན་ཡིན་ལ་རྣམ་པར་ཤེས་པ་ནི་གཅིག་གི་ངོ་བོ་དང་མཐུན་པར་འཇུག་སྟེ་དེ་དང་མཐུན་པར་མི་འཇུག་པའི་ཕྱིར་རོ། 
།གསང་བ་པ་གང་དག 
།ཕྱི་རོལ་ཡུལ་རྣམས་མེད་པར་ཡང་། 
།སྣ་ཚོགས་སྣང་ལ་རྟག་པ་སྟེ། 
།ཅིག་ཅའམ་[^106K]ཇི་སྟེ་རིམ་འབྱུང་བའི། 
།རྣམ་ཤེས་རུང་བ་ཤིན་ཏུ་དཀའ། 
།ཅི་སྐད་བརྗོད་པ་དེ་དག་གི་ཕྱོགས་ལ་ཡང་སྣ་ཚོགས་སུ་སླ་བ་ཉིད་དེ། 
འདི་ལྟར་སྔོན་པོ་དང་སེར་པོའི་རྣམ་པ་དུ་མ་ཅིག་ཅར་སྣང་བའི་རྣམ་པར་ཤེས་པ་ནི་རྣམ་པ་དུ་མ་དག་དང་ཐ་དད་པ་མ་ཡིན་པའི་ཕྱིར་རྣམ་པ་དེའི་རང་གི་ངོ་བོ་བཞིན་དུ་དུ་མར་འགྱུར་རོ། 
།རིམ་པ་ཡང་གཟུགས་དང་སྒྲ་ལ་སོགས་པར་[^107K]སྣང་བ་ནི་གཏན་ཚིགས་དང་དཔེ་གཉིས་པོ་འདི་དག་ཉིད་ཀྱིས་དུ་མར་འགྱུར་བ་ལས་མི་འདའ་བ་ཉིད་དོ། 
།གཞན་དུ་ན་འདི་གཉིས་གཅིག་ཏུ་ཇི་ལྟར་བརྗོད་དེ་ཉེས་པ་སྔ་མ་བཞིན་ནོ། 
།རིམ་གྱི་ཕྱོགས་ལ་ཉེས་པ་གཞན་འདི་ཡང་ཡོད་དེ། 
རྣམ་པ་གཅིག་རིག་པར་འདོད་པ་ན་དེ་དང་རྣམ་པར་ཤེས་པ་ཐ་མི་དད་པའི་ཕྱིར་རྣམ་པར་ཤེས་པ་དེའི་རང་གི་ངོ་བོ་ལྟ་བུའམ། 
འདོད་པའི་རྣམ་པ་\[༦༤བ\]ལྟ་བུར་སྔ་མ་དང་ཕྱི་མའི་རྣམ་པ་ཡང་རིག་པར་འགྱུར་ཏེ། 
དེ་གཉིས་ཀྱང་འདུག་པའི་ཕྱིར་རོ། 
།ནམ་མཁའ་དང་སོ་སོར་བརྟགས་པས་འགོག་པ་ལ་སོགས་པ་གང་དག་ཀུན་རྫོབ་ཏུ་ཡོད་པར་བརྗོད་པ་དེ་དག་འཛིན་པའི་ཤེས་པ་ནི་སྣ་ཚོགས་སུ་སྣང་བ་མ་ཡིན་པར་འགྱུར་རོ་ཞེ་ན། 
དེ་ལྟར་ཡང་མ་ཡིན་པར་བརྗོད་པ། 
ནམ་མཁའ་ལ་སོགས་ཤེས་པ་དག 
།མིང་ཙམ་དུ་ནི་སྣང་བ་རྣམས། 
།ཡི་གེ་དུ་མ་སྣང་བའི་ཕྱིར། 
།སྣ་ཚོགས་སྣང་བར་གསལ་བ་ཡིན། 
།མིང་དང་འབྲེལ་པའི་རྣམ་པར་རྟོག་པའི་གཟུགས་བརྙན་མ་གཏོགས་པར་དེ་ལ་ཆ་མེད་པའི་ངོ་བོ་ཕྲ་རབ་ཙམ་གང་ཡང་མི་དམིགས་སོ། 
།ཁས་བླངས་དེ་ཡང་བརྗོད་པར་བྱའོ། 
།རྣམ་ཤེས་སྣ་ཚོགས་མིན་སྣང་བ། 
།འགའ་ཞིག་ཡོད་པར་བཞུགས་ན་ཡང་། 
།འོན་ཀྱང་ཡང་དག་གཞག་མི་རུང་། 
།མཚན་ཉིད་བཅས་ལ་གནོད་མཐོང་ཕྱིར། 
།མཚན་ཉིད་དང་ལྡན་པ་ལ་ནི་གནོད་པ་དམིགས་ཏེ། 
དེའི་མཚན་ཉིད་སུན་ཕྱུང་བའི་ཕྱིར་ཐམས་ཅད་དུ་དབུགས་མི་ཕྱིན་ཏོ། 
།དེ་ལྟར་ཐམས་ཅད་ཀྱི་ཕྱོགས་རྣམས་ལ་ཡང་། 
དེའི་ཕྱིར་སྣ་ཚོགས་སྣང་བ་ཡི། 
།རྣམ་ཤེས་རྣམ་པ་ཀུན་ཏུ་གནས། 
།དེ་ནི་རྣམ་པ་ཐ་དད་ལྟར། 
།གཅིག་པུའི་རང་བཞིན་མི་རིགས་སོ། 
།སྐབས་ཀྱི་མཇུག་སྡུད་དོ། 
།ཡང་འདིར་གསུངས་པ། 
སོར་མོ་ཚིགས་རྣམས་ལས་གཞན་མིན། 
།གཞན་མ་ཡིན་པ་ཡོད་མ་ཡིན། 
།དེ་ལྟར་མ་གྲུབ་ཚིགས་སོགས་མེད། 
།དེ་ཕྱིར་ཚོགས་པ་ཙམ་ཡང་མེད། 
།ཚོགས་པ་དང་ནི་བཅས་པ་ཡི[^108K]། 
།སོར་མོ་ལ་སོགས་རྣམས་ཀྱིས་ནི། 
།དངོས་པོ་ཐམས་ཅད་མེད་པར་བསྟན། 
།ཚོགས་མ་གཏོགས་པའི་དངོས་ཕྲ་མེད། 
།དེ་ལྟར་དོན་གཅིག་ཤེས་བྱེད་པ། 
།བློ་ནི་གང་དུ་བརྟག་པར་བྱ། 
།སེམས་བྱུང་ཚོགས་དང་བཅས་སེམས་ཀྱི། 
།དམིགས་པ་གཅིག་འདིར་ཇི་ལྟར་འགྱུར། 
།རང་གི་སྡེ་པ་སེམས་ཙམ་གྱི་ཚུལ་ལ་བརྟེན་པ་བློ་གྲོས་དཀར་པ་གང་དག་རྣམ་པར་ཤེས་པ་ནི་མཐུན་པའི་བག་ཆགས་ཡོངས་སུ་སྨིན་པ་ལ་རག་ལས་ནས་འབྱུང་སྟེ། 
བྱུང་མ་ཐག་ཏུ་འཇིག་པ་དང་དོན་དུ་ཚོར་བར་བྱ་བ་དང་ཚོར་བ་པོའི་རྣམ་པ་མེད་དོ་ཞེས་སྨྲ་བ་དེ་དག་གི་ལུགས་ལ་དོགས་པ་བསུ་སྟེ། 
ཇི་སྟེ་ཐོག་མ་མེད་རྒྱུད་ཀྱི། 
།བག་ཆགས་སྨིན་པས་སྤྲུལ་པ་ཡི། 
།རྣམ་པ་དག་ནི་སྣང་བ་ཡང་། 
།ནོར་བས་སྒྱུ་མའི་རང་བཞིན་འདྲ། 
།གཟུགས་ལ་སོགས་པའི་སྐྱེ་མཆེད་\[༦༥ན\]ཀྱི་རྡུལ་ཕྲ་རབ་རྣམས་དང་རྫས་དང་ཡོན་ཏན་ལ་སོགས་པ་མཆོག་དང་མཆོག་མ་ཡིན་པའི་ལྟ་བའི་རྗེས་སུ་འབྲང་བ་རྣམས་ཀྱིས་བརྗོད་པ་དག་མི་རིགས་པ་དང་ཚོར་བར་བྱ་བ་[^109K]དང་ཚོར་བ་པོའི་མཚན་ཉིད་དང་ཡང་བྲལ་བའི་ཕྱིར་དྲི་ཟའི་གྲོང་ཁྱེར་དང་། 
མགལ་མེའི་འཁོར་ལོ་དང་། 
སྤྲུལ་པ་དང་། 
རྨི་ལམ་དང་། 
སྒྱུ་མ་དང་། 
ཆུ་ཟླ་ལྟ་བུ་ཁོ་ན་སྟེ། 
དམིགས་པ་བདེན་པར་འདོད་པའི་ཤེས་པ་ལ་སྣང་བའི་རྣམ་པ་འདི་དག་ཀྱང་ཐོག་མ་མེད་པའི་སྲིད་པར་འབྱུང་བ་ཅན་དངོས་པོ་ལ་མངོན་པར་ཞེན་པའི་བག་ཆགས་ཡོངས་སུ་སྨིན་པའི་མཐུས་སྣང་ངོ་། 
།དེ་དག་འོན་ཀྱང་དེ་དག་གི[^110K]།དངོས་དེ་ཡང་དག་ཉིད་དམ་ཅི། 
།འོན་ཏེ་མ་བརྟགས་གཅིག་པུ་ན། 
།དགའ་བར་ཁས་ལེན་འདི་བསམ་མོ། 
།ལུགས་འདི་ནི་ཚད་མ་དང་ལུང་ཤིན་ཏུ་གསལ་བས་ཤེས་པར་བྱ་བ་དང་། 
དམིགས་པ་ཅན་མཐའ་ཡས་པ་དག་གི་མངོན་པར་ཞེན་པ་ངན་པའི་གཉེན་པོ་ཡང་ཡིན་པས་ཤིན་ཏུ་དཀར་བ་སྟེ་འདི་ལྟར་རྡུལ་ཕྲ་རབ་ལ་སོགས་པ་ཡོད་པ་དག་དགག་པར་བྱེད་པ་དང་ཚོར་བར་བྱ་བ་དང་ཚོར་བ་པོའི་མཚན་ཉིད་དང་འགལ་བ་ཡང་སྟོན་པ་སྔར་བཤད་པའི་ཚད་མ་ནི་ཚུལ་འདི་རབ་ཏུ་གསལ་བར་བྱེད་པའོ། 
།ཚུལ་འདི་ནི་ལུང་དང་ལྡན་པ་ཡང་ཡིན་ཏེ། 
ལང་ཀར་གཤེགས་པའི་མདོ་ལས་ཐོག་མ་མེད་པའི་བློས་བསྒོས་པས། 
།སེམས་ནི་གཟུགས་བརྙན་ལྟ་བུ་སྟེ། 
།དོན་གྱི་རྣམ་པར་སྣང་ཡང་ནི། 
།ཡང་དག་ཇི་བཞིན་དོན་མཐོང་མེད། 
།གང་ཟག་རྒྱུ་[^111K]དང་ཕུང་པོ་དང་། 
།རྐྱེན་དང་དེ་བཞིན་རྡུལ་རྣམས་དང་། 
།གཙོ་བོ་དབང་ཕྱུག་བྱེད་པ་དག 
།སེམས་ཙམ་པོ་ལས་[^112K]རྣམ་པར་བརྟགས། 
།དོན་ཡོད་མ་ཡིན་སེམས་ཉིད་དེ། 
།ཕྱི་རོལ་དོན་མཐོང་ལོག་པ་ཡིན། 
།རིགས་པས་[^113K]རྣམ་པར་བལྟས་ན་[^114K]ནི། 
།གཟུང་དང་འཛིན་པ་འགག་པར་འགྱུར། 
།ཞེས་གསུངས་སོ། 
།མཁས་པ་དག་ཚུལ་འདི་ལ་བརྟེན་ནས་བདག་དང་བདག་གི་དང་གཟུང་བ་དང་འཛིན་པ་རབ་ཏུ་དབྱེ་བ་དང་[^115K]བཅས་པ་རྣམས་ལ་ཕྱིན་ཅི་ལོག་ཏུ་གྱུར་པ་རྣམས་རྣམས་[^116K]སེལ་ཏོ། 
།འོན་ཀྱང་འདི་ལ་དཔྱད་པར་བྱ་བ་ཅུང་ཟད་ཙམ་འདི་ཡོད་དེ། 
ཅི་རྣམ་པ་དེ་དག་དེ་ཁོ་ན་ཉིད་ཡིན་ནམ་འོན་ཏེ་ཅི་གཟུགས་བརྙན་ལ་སོགས་པ་ལྟར་མ་བརྟགས་པ་གཅིག་པུ་ན་དགའ་བ་ཞིག་ཡིན། 
འདིས་ཅིར་འགྱུར། 
གལ་ཏེ་ཡང་དག་རྣམ་པར་ཤེས། 
།དུ་མར་\[༦༥བ\]འགྱུར་རོ་ཡང་ན་ནི། 
།དེ་དག་གཅིག་འགྱུར་འགལ་ལྡན་པས། 
།གདོན་མི་ཟ་བར་སོ་སོར་འགྱུར། 
།ཡང་དག་པའི་རྣམ་པ་དང་ཐ་དད་པ་མ་ཡིན་པས་རྣམ་པའི་རང་གི་ངོ་བོ་བཞིན་དུ་རྣམ་པར་ཤེས་པ་དུ་མར་འགྱུར་བའམ་[^117K]ཡང་ན་རྣམ་པར་ཤེས་པ་གཅིག་པུ་དང་ཐ་མི་དད་པས་རྣམ་པ་རྣམས་ཀྱང་རྣམ་པར་ཤེས་པའི་རང་གི་ངོ་བོ་བཞིན་དུ་གཅིག་པུ་ཉིད་དུ་འགྱུར་བ་བཟློག་པར་དཀའོ། 
།འགལ་བའི་ཆོས་གནས་པ་ཉིད་པས་དོན་དམ་པར་ན་རྣམ་པ་དང་རྣམ་པར་ཤེས་པ་ཉིད་ཐ་དད་ཉིད་དུ་འགྱུར་རོ། 
།ཉེས་པ་གཞན་ཡང་བརྗོད་པ། 
རྣམ་པ་ཐ་དད་མ་ཡིན་ན། 
།གཡོ་དང་མི་གཡོ་ལ་སོགས་པ། 
།གཅིག་གིས་[^118K]ཐམས་ཅད་གཡོ་ལ་སོགས། 
།ཐལ་བར་འགྱུར་ཏེ་ལེན་གདབ་དཀའ། 
།ཐ་དད་པ་མ་ཡིན་ཞེས་བྱ་བ་ནི་དེ་ཉིད་ཡིན་ནོ་ཞེས་བསྟན་པར་འགྱུར་རོ། 
།དེ་བས་ན་གལ་ཏེ་རྣམ་པ་གཅིག་གཡོ་བ་ལ་སོགས་པའི་བྱེད་པ་ཟིན་ཏམ། 
སེར་པོ་ལ་སོགས་པའི་བདག་ཉིད་དུ་གྱུར་ན་ལྷག་མ་རྣམས་ཀྱང་རྣམ་པ་དེ་ལྟ་བུར་འགྱུར་རོ། 
།དེ་ལྟ་མ་ཡིན་ན་གདོན་མི་ཟ་བར་སྣ་ཚོགས་ཉིད་དུ་འགྱུར་རོ། 
།ཐལ་བ་འདི་ནི་ཕྱི་རོལ་གྱི་དོན་གྱི་ཕྱོགས་ལ་ཡང་རྣམ་པ་དང་བཅས་པའི་ཤེས་པ་ཁས་ལེན་ན་མཚུངས་པ་རབ་ཏུ་སྟོན་ཏེ། 
ཕྱི་རོལ་དོན་གྱི་ཚུལ་ལ་ཡང་། 
།དེ་ལྟར་རྣམ་པར་མ་བྲལ་ན། 
།གཅིག་གི་ཆོས་སུ་ཐམས་ཅད་ཀྱང་། 
།འཇུག་པར་འགྱུར་ཏེ་བཟློག་པ་མེད། 
།མི་མཐུན་པའི་ཆོས་སུ་གནས་ན་ནི་དེ་ཉིད་ངེས་པར་ཐ་དད་པར་འགྱུར་རོ། 
།གང་དག་[^119K]བདེ་བ་ལ་སོགས་པ་ལྟར་སྔོན་པོ་ལ་སོགས་པའི་རྣམ་པ་རྣམས་ཀྱང་མྱོང་བའི་བདག་ཉིད་ཁོ་ན་སྟེ་ཤེས་པ་དེ་དག་ནི་མང་ལ་དེ་དག་ཀྱང་རིགས་མཐུན་པ་ཤ་སྟག་སྟེ། 
རིགས་མི་མཐུན་པའི་ཤེས་པ་བཞིན་དུ་འབྱུང་ངོ་ཞེས་སྨྲ་བ་དེ་དག་གི་ནི་གང་སྔ་ཕྱི་མེད་པར་སེམས་གཉིས་འབྱུང་བ་འདི་ནི་གནས་མ་ཡིན་ཏེ་གོ་སྐབས་མེད་དོ་ཞེས་བྱ་བ་དང་། 
དེ་བཞིན་དུ་སེམས་ཅན་ཐམས་ཅད་ནི་རྣམ་པར་ཤེས་པ་རྒྱུད་གཅིག་པའོ་[^120K]ཞེས་བྱ་བའི་ལུང་དང་འགལ་བ་བཟློག་པ་དཀའོ། 
།རྣམ་པར་སྨིན་པའི་རྣམ་པར་ཤེས་པའི་དབང་དུ་མཛད་དེ། 
དེ་སྐད་གསུངས་པར་འདོད་དོ་ཞེ་ན། 
གལ་ཏེ་དེ་ལྟར་ན་འདི་ནི་སྔོན་གྱི་སློབ་དཔོན་གྱི་ཚུལ། 
དེ་དག་རྣམས་ལ་རིགས་མཐུན་པའི། 
།རྣམ་པར་ཤེས་པ་[^121K]ངེས་པར་འགྱུར། 
།འདི་ལྟར་རྣམ་པར་རྟོག་པ་རྣམས། 
།རིམ་གྱིས་[^122K]འབྱུང་བར་ཡང་དག་རྟོགས། 
།ཞེས་བྱ་བ་དང་འགལ་ལོ། 
།དེའི་ཚེ་མི་མཐུན་པའི་ཕྱོགས་དང་གཉེན་པོའི་སེམས་ཀྱི་དབང་དུ་མཛད་ནས་སེམས་གཉིས་ལྷན་ཅིག་ཏུ་འབྱུང་བ་བཀག་པ་སྟེ། 
རིགས་པས་ཤིན་ཏུ་གསལ་བར་ཁོ་བོ་དེ་སྐད་དུ་སྨྲའོ། 
།ཅིག་[^123K]ཅེས་བྱ་བའི་སྒྲ་ནི་འབའ་ཞིག་ཅེས་བྱ་བའི་རྣམ་གྲངས་སུ་གཏོགས་པ་ཡིན་གྱི་[^124K]བྱེ་བྲག་གི་ཚིག་ནི་མ་ཡིན་ཏེ། 
དེ་དག་ལ་བདག་དང་བདག་གི་དང་གཟུང་བ་དང་འཛིན་པ་ལ་སོགས་པ་དང་བྲལ་བའི་སེམས་ཉིད་ཡོད་ཀྱི་གཞན་ནི་ཅི་ཡང་མེད་དོ་ཞེས་བསྟན་པར་འགྱུར་རོ། 
།དེ་བས་ན་རྣམ་པར་སྨིན་པའི་རྣམ་པར་ཤེས་པ་ལུས་དང་ལོངས་སྤྱོད་དང་གནས་སུ་སྣང་བའི་རྣམ་པ་ཐ་དད་པས་ཐ་དད་པར་ཐལ་བར་འགྱུར་གྱི་གནོད་པ་ནི་ཅི་ཡང་མི་སྐྱེད་དོ། 
།ཅི་ལུགས་འདི་རྨ་མེད་པ་[^125K]ཡིན་ནམ་ཞེ་ན། 
མ་ཡིན་པར་བརྗོད་པ། 
ཅི་སྟེ་རྣམ་པའི་གྲངས་བཞིན་དུ། 
།རྣམ་པར་ཤེས་པ་ཁས་ལེན་ན། 
།དེ་ཚེ་རྡུལ་ཕྲན་འདྲར་འགྱུར་བ[^126K]། 
།དཔྱད་པ་འདི་ལ་བཟློག་པར་དཀའ། 
།གལ་ཏེ་བར་མེད་པར་གནས་པའི་རྡུལ་ཕྲ་རབ་ཀྱི་ངོ་བོ་རྣམས་ལྟར་རིགས་མཐུན་པའི་རྣམ་པར་ཤེས་པ་མང་པོ་འདི་དག་ཀྱང་འབྱུང་ན། 
དེའི་ཚེ་རྡུལ་ཕྲ་རབ་ལ་དཔྱད་པ་ཅི་འདྲ་བ་[^127K]སྔར་བྱས་པ་དེ་འདྲ་བ་ཉིད་རྣམ་པར་ཤེས་པ་རྣམས་ལ་ཡང་བཟློག་པར་དཀའ་བར་འགྱུར་ཏེ། 
འདི་ལྟར་དབུས་སུ་འདོད་པའི་རྣམ་པར་ཤེས་པ་རྡུལ་གྱིས་བསྐོར་བ་ལྟ་བུར་འདོད་པ་གང་ཡིན་པ་དེའི་རང་བཞིན་གང་གིས་གཅིག་ལ་མངོན་དུ་ཕྱོགས་པ་དེ་ཉིད་ཀྱིས་ཅི་གཞན་ལ་ཡང་ཕྱོགས་སམ་འོན་ཏེ་གཞན་གྱི་[^128K]ཕྱོགས་ཞེས་རྣམ་པར་རྟོག་པའི་ཉེས་པ་དེ་ཉིད་དོ། 
།བར་[^129K]མེད་པར་རིགས་གཅིག་པའི་རྡུལ་དུ་མ་འཛིན་པ་ན་རགས་པ་གོང་བུ་གཅིག་ཏུ་འཁྲུལ་པ་དང་བར་[^130K]མེད་པར་དུ་མ་མྱོང་བའི་བདག་ཉིད་སྔོན་པོ་ལ་སོགས་པ་རིག་པ་[^131K]ལ་གཅིག་ཏུ་འཁྲུལ་ཞེས་བྱ་བ་འདི་ལ་བྱེ་བྲག་ཅི་ཡོད་དེ། 
སྔོན་པོ་ལ་སོགས་པ་བར་མེད་པར་སྣང་བ་དེ་ཉིད་ཁ་ཅིག་ནི་རྡུལ་ཕྲ་རབ་ཀྱི་བདག་ཉིད་དུ་ཁས་ལེན། 
གཞན་ནི་རིག་པའི་ངོ་བོ་[^132K]ཞེས་ཟེར་བ་སྐྱོན་མཚུངས་པ་ཉིད་ལས་མི་འདའོ། 
།གང་དུ་ནོར་བུ་གཟི་བཞིན་དུ་རྣམ་པར་ཤེས་པ་གཅིག་ཁོ་ནས་སྣ་ཚོགས་ཀྱི་ངོ་བོ་བླངས་སོ་ཞེས་བྱ་བ་དེ་དག་གི་ལུགས་ལ་དོགས་པ་བརྗོད་པ། 
གལ་ཏེ་སྣ་ཚོགས་དེ་གཅིག་ན། 
།ནམ་མཁའི་གོས་ཅན་ལུས་སམ་ཅི། 
།འདི་ནི་ནམ་མཁའི་\[༦༦བ\]གོས་འཆང་བའི་ལྟ་བ། 
དུ་མའི་ངོ་བོ་དངོས་པོ་ལ། 
།བརྗོད་པར་འདོད་པས་ངོ་བོར་འདོད། 
།ཅིག་ཅའམ་[^133K]རིམ་གྱིས་ཚུལ་གཉིས་ལས། 
།ཚིག་གི་བྱ་བ་གཞན་མེད་དོ། 
།ཞེས་བྱ་བ་ལ་དེ་ལ་བརྟེན་ཏམ་དེ་ལྟའོ་ཞེ་ན[^134K]། 
དེ་ཡང་རིགས་པ་མ་ཡིན་ཏེ། 
།སྣ་ཚོགས་གཅིག་པའི་རང་བཞིན་མིན། 
།རིན་ཆེན་སྣ་ཚོགས་ལ་སོགས་འདྲ། 
།སྣ་ཚོགས་ཞེས་བྱ་བ་ནི་རྣམ་པ་ཐ་དད་པ་ལ་བྱ་སྟེ། 
དེ་ནི་ཡང་དག་པར་ན་གཅིག་གི་རང་བཞིན་དང་འགལ་ལོ། 
།རྣམ་པ་དེ་དག་ཇི་སྙེད་པར་རང་བཞིན་ཡང་དེ་སྙེད་དེ། 
རང་བཞིན་ཐ་དད་པའི་མཚན་ཉིད་ནི་དངོས་པོ་ཐ་དད་པའོ། 
།གཞན་ཡང་། 
སྣ་ཚོགས་གཅིག་པུའི་རང་བཞིན་ན། 
།སྣ་ཚོགས་ངོ་བོར་སྣང་བ་དང་། 
།བསྒྲིབས་དང་མ་བསྒྲིབས་ལ་སོགས་པ། 
།ཐ་དད་འདི་ནི་ཇི་ལྟར་འགྱུར། 
།རིན་པོ་ཆེ་གཟི་ལ་སོགས་པ་ལ་སྣ་ཚོགས་ཀྱི་ངོ་བོ་གཅིག་པུའི་བདག་ཉིད་དུ་གྱུར་ན་རྣམ་པ་ཐ་དད་པའི་རྣམ་པ་སྣང་བ་དང་འགལ་ལོ། 
།དེ་ནི། 
རྣམ་པ་[^135K]ཐ་དད་པའི་བདག་ཉིད་དུ་འཁྲུལ་པ་མེད་དེ། 
རིན་པོ་ཆེའི་རྣམ་པ་ཐ་དད་པ་དང་མཚུངས་སོ། 
།ཐ་དད་པ་མེད་པའི་ཕྱིར་གཅིག་བསྒྲིབས་པས་[^136K]ཐམས་ཅད་བསྒྲིབས་པར་ཡང་འགྱུར་རོ། 
།དེ་བཞིན་དུ་གཅིག་རྟོགས་པས་ཐམས་ཅད་རྟོགས་པ་ལ་སོགས་པར་འགྱུར་རོ། 
།ཇི་སྟེ་ངོ་བོ་ཉིད་དུ་དེའི། 
།རྣམ་པ་འདི་དག་མེད་པ་སྟེ། 
།ཡང་དག་ཏུ་ན་རྣམ་མེད་པའི། 
།རྣམ་པར་ཤེས་པས་ནོར་པས་[^137K]སྣང་། 
།རྣམ་པར་ཤེས་པ་དེ་ནི་དོན་དམ་པར་ན་ཤེལ་སྒོང་དག་པ་ལྟ་བུ་སྟེ། 
སྔོན་པོ་ལ་སོགས་པའི་རྣམ་པའི་བྱེ་བྲག་ཏུ་གྱུར་པ་མ་ཡིན་ན། 
དེ་ལྟ་བུ་དེ་ལ་ཡང་ཐོག་མ་མེད་པའི་དུས་ཀྱི་ཕྱིན་ཅི་ལོག་གི་བག་ཆགས་སྨིན་པའི་མཐུས་རྣམ་པ་རྣམས་སྣང་སྟེ་སྔགས་ལ་སོགས་པས་དཀྲུགས་པའི་[^138K]མིག་ཅན་རྣམས་ལ་འཇིམ་པའི་དུམ་བུ་ལ་སོགས་པ་རྟ་དང་གླང་པོ་ཆེ་ལ་སོགས་པར་སྣང་བ་བཞིན་ནོ་ཞེའོ། 
།གལ་ཏེ་མེད་ན་ཇི་ལྟ་བུར། 
།དེ་དག་འདི་ལྟར་གསལ་བར་ཚོར། 
།དེ་ཡི་[^139K]དངོས་ལས་ཐ་དད་པའི། 
།ཤེས་པ་དེ་འདྲ་མ་ཡིན་ནོ། 
།དེ་ཁོ་ན་ཉིད་དུ་དེ་དག་མེད་ཀྱང་ཤིན་ཏུ་གསལ་བར་ཤེས་པར་མི་འཐད་པ་ཅི་ཡོད་ཅེ་ན། 
སྨྲས་པ། 
འདི་ལྟར་གང་ལ་དངོས་གང་མེད[^140K]། 
།དེ་ལ་དེ་ཤེས་ཡོད་མ་ཡིན། 
།བདེ་བ་མིན་ལ་བདེ་སོགས་དང་། 
།དཀར་བ་[^141K]རྣམས་ལའང་མི་དཀར་བཞིན། 
།འདི་ལ་བསྒྲུབ་པར་བྱ་བའི་ཆོས་\[༦༧ན\]ལས་བཟློག་པ་དང་སྒྲུབ་པའི་ཆོས་འགལ་བ་ཅི་ཞིག་ཡོད་ན། 
འདི་ལྟར་མི་མཐུན་པའི་ཕྱོགས་ལས་ལྡོག་པ་ལ་སོམ་ཉིའི་སྐབས་མེད་པར་འགྱུར་རོ་ཞེ་ན་སྨྲས་པ། 
རྣམ་པ་འདི་ལ་ཤེས་པའི་དོན། 
།དངོས་སུ་འཐད་པ་མ་ཡིན་ཏེ། 
།ཤེས་པའི་བདག་དང་བྲལ་བའི་ཕྱིར། 
།ནམ་མཁའི་མེ་ཏོག་ལ་སོགས་བཞིན། 
།གང་[^142K]རྣམ་པར་ཤེས་པ་བེམས་པོའི་ངོ་བོ་མ་ཡིན་པའི་རང་བཞིན་དུ་གནས་པ་གང་ཡིན་པ་ནི་བཏགས་པ་མ་ཡིན་པར་རིག་པའི་ཚིག་གི་དོན་ཡིན་ན། 
ནམ་མཁའི་མེ་ཏོག་ལྟ་བུ་སྔོན་པོ་ལ་སོགས་པའི་རྣམ་པ་དེ་ལྟ་བུ་ནི་རྣམ་པར་ཤེས་པའི་ངོ་བོ་དང་བྲལ་བའི་ཕྱིར་མི་སྲིད་དོ། 
།མེད་པ་ནུས་པ་མེད་པས་ན། 
།གདགས་པའང་[^143K]མི་རུང་རྟ་རུ་བཞིན། 
།བདག་སྣང་ཤེས་པ་མི་སྐྱེད་ལ། 
།ནུས་པ་རུང་བ་མ་ཡིན་ནོ། 
།རང་སྣང་བའི་རྣམ་པར་ཤེས་པ་བསྐྱེད་པའི་མཐུ་མེད་པའི་རྣམ་པ་ལ་ནི་གདགས་པ་ཙམ་དུ་ཡང་རིག་པའི་[^144K]དོན་མི་སྲིད་པ་ཉིད་དོ། 
།རྟ་རུ་མེད་པ་ནི་རང་སྣང་བའི་ཤེས་པ་བསྐྱེད་པར་མི་འགྱུར་ཏེ་རིག་པ་གདགས་པའི་[^145K]རྒྱུར་མི་འགྱུར་རོ། 
།འདི་གཞན་དུ་ཡང་འདིར་དཔྱད་པར་[^146K]བྱ་སྟེ་རྣམ་པ་དེ། 
གང་ཕྱིར་དེ་ཡོད་ངེས་ཚོར་བ། 
།ཤེས་དང་འབྲེལ་པ་ཅི་ཞིག་ཡོད། 
།བདག་མེད་དེ་ཡི་བདག་ཉིད་དང་། 
།དེ་ལས་བྱུང་བ་མ་ཡིན་ནོ། 
།དེ་ནི་ཤེས་པའི་བདག་ཉིད་མ་ཡིན་ཏེ། 
ཤེས་པ་བཞིན་དུ་ཡོད་པའི་སྐྱོན་དུ་འགྱུར་བའམ་རྣམ་པ་བཞིན་དུ་རྣམ་པར་ཤེས་པ་ཡང་མེད་པའི་སྐྱོན་དུ་འགྱུར་བའི་ཕྱིར་རོ། 
།མེད་པའི་ངོ་བོ་དེ་ཤེས་པ་ལས་བྱུང་བ་ཡང་མ་ཡིན་ཏེ། 
བསྐྱེད་པར་བྱ་བའི་ངོ་བོ་ཉིད་མེད་པའི་ཕྱིར་རོ། 
།དེ་ལས་བྱུང་ན་ཡང་སྔ་ཕྱི་ཡོད་པས་ཅིག་ཅར་དུ་རིག་པ་མེད་པའི་སྐྱོན་དུ་འགྱུར་ཏེ་འདི་ནི་རེ་ཞིག་འདིར་[^147K]བཏང་སྙོམས་སུ་བོར་རོ། 
།ཤེས་པ་དང་དུས་མཉམ་དུ་དམིགས་པའི་རྣམ་པ། 
རྒྱུ་མེད་ན་ནི་གང་ཞིག་གིས། 
།རེས་འགའ་འབྱུང་བ་འདི་རུང་[^148K]འགྱུར། 
།རྒྱུ་དང་ལྡན་ན་གང་ཞིག་གིས། 
།གཞན་གྱི་དབང་ལས་[^149K]བཟློག་པར་འགྱུར། 
།རྣམ་པ་ནི་མེད་པ་ཉིད་ཀྱི་[^150K]ཕྱིར་རྒྱུ་མེད་པ་ཉིད་དོ། 
།རྒྱུ་མེད་ན་རེས་འགའ་འབྱུང་བར་མི་སྲིད་དེ། 
ལྟོས་པ་མེད་པའི་ཕྱིར་རོ། 
།ཅི་སྟེ་ཉེས་པ་འདི་འབྱུང་དུ་འོང་ཞེས་རྒྱུ་དང་ལྡན་པར་ཁས་ལེན་ན་གལ་ཏེ་དེ་ལྟ་ན་ཡོད་པར་ཁས་བླངས་མ་ཐག་པ་མེད་ན་མི་འབྱུང་བའི་གཞན་གྱི་དབང་ཉིད་དུ་དེ་འགྱུར་བ་ལ་ཇི་ལྟར་ལན་\[༦༧བ\]གདབ་པར་ནུས། 
རྟེན་ཅིང་འབྲེལ་པར་འབྱུང་བ་ལས་གཞན་གྱི་དབང་དུ་ནི་གུད་ན་མེད་དོ། 
།རྐྱེན་ལས་བྱུང་བའི་རང་བཞིན་ལས་ཀྱང་ཡོད་པ་གཞན་མ་ཡིན་ནོ། 
།རྣམ་པ་མེད་པར་ཁས་ལེན་ན་ཉེས་པ་གཞན་ཡང་སྨྲས་པ། 
དེ་མེད་ན་ནི་ཤེས་དེ་ཡང་། 
།རྣམ་པ་མེད་པ་ཉིད་ཀྱིས་འགྱུར། 
།ཤེལ་སྒོང་དག་པ་འདྲ་བ་ཡི། 
།ཤེས་པ་རབ་ཏུ་ཚོར་བ་མེད། 
།མིག་ལ་སོགས་པའི་རྣམ་པར་ཤེས་པའི་རང་བཞིན་སྔོན་པོ་ལ་སོགས་པའི་རྣམ་པ་དང་བྲལ་བ་ཉེ་བར་བཞག་པས་ཁ་སྒྱུར་བ་[^151K]མེད་པའི་ཤེལ་སྒོང་ལྟ་བུ་ནི་མི་དམིགས་སོ། 
།ནང་དང་ཕྱི་རོལ་དུ་གྱུར་པའི་རྣམ་པ་མེད་ན་སྟོབས་ཀྱིས་འདི་འབའ་ཞིག་དམིགས་པར་འགྱུར་རོ། 
།སྨིག་རྒྱུ་ལ་སོགས་པས་ངེས་པ་མ་ཡིན་པར་ཡང་མི་འགྱུར་ཏེ། 
བརྒལ་ཞིང་བརྟག་པ་[^152K]མཐུན་པའི་ཕྱིར་རོ། 
།འདི་ནི་འཁྲུལ་པས་ཤེས་ཤེ་ན། 
།དེ་ཅི་འཁྲུལ་ལ་རག་ལས་སམ། 
།དེ་ཡི་མཐུ་ཡིས་བྱུང་[^153K]ན་ནི། 
།དེ་ཡང་གཞན་གྱི་དབང་ཉིད་དོ། 
།དཔེར་ན་མིག་སེར་གྱི་ནད་ཀྱིས་བཏབ་པའི་མིག་ཅན་གྱིས་མེད་བཞིན་དུ་དུང་ལ་གསེར་གྱི་རྣམ་པ་ལྟ་བུར་རིག་པ་དེ་བཞིན་དུ་འཁྲུལ་པའི་བག་ཆགས་ཀྱི་དབང་གིས་མེད་ཀྱང་སེར་པོ་ལ་སོགས་པའི་རྣམ་པ་བདེན་པར་མངོན་པར་འདོད་ཅེའོ། 
།འདིར་ཡང་འདི་འཁྲུལ་པའི་བག་ཆགས་ལ་རག་ལས་པ་ཡིན་ནོ། 
།ཅི་ཞེས་བསམ་པར་[^154K]བྱའོ། 
།དེ་ལས་བྱུང་བའི་མཚན་ཉིད་ཀྱིས་[^155K]འབྲེལ་པ་ཡིན་ན་ནི་དེ་ཉིད་རྟེན་ཅིང་འབྲེལ་པར་འབྱུང་བའི་ཕྱིར་གཞན་གྱི་དབང་[^156K]དུ་འགྱུར་རོ། 
།བག་ཆགས་ཀྱི་འབྲས་བུའི་བདག་ཉིད་འཁྲུལ་པ་ལ་དེའི་བདག་ཉིད་ཀྱི་མཚན་ཉིད་ཀྱིས་འབྲེལ་པ་ཡིན་ན་ནི་འཁྲུལ་པ་བཞིན་དུ་གཞན་གྱི་དབང་ཉིད་དུ་འགྱུར་བ་བཟློག་པར་དཀའ་བར་འགྱུར་རོ། 
།འདིས་ནི། 
དཔེར་ན་ཐག་རིང་མྱང་དམན[^157K]ན། 
།ཆུང་དུ་ཆེན་པོར་སྣང་བ་བཞིན། 
།ཞེས་བྱ་བ་ལ་སོགས་པས་ཕྱི་རོལ་གྱི་དོན་ལ་མངོན་པར་ཞེན་པས་དབང་མེད་པར་གྱུར་པའི་བློ་ཅན་ལ་རྣམ་པ་མེད་ཀྱང་སྣང་ངོ་ཞེས་སྨྲས་པའི་ལན་ཀྱང་བཏབ་ཟིན་ཏོ། 
།དེ་བས་ན་དངོས་དང་ཅིག་ཤོས་ཀྱིས་རིག་པའི་དོན་མ་གྲུབ་པ་དང་འཁྲུལ་པའི་བག་ཆགས་ལ་སྔོན་པོ་ལ་སོགས་པའི་རྣམ་པ་མེད་པའི་འབྲེལ་པ་མ་གྲུབ་པས་ཁ་ཅིག་ན་རེ། 
རྣམ་ཤེས་རིག་པ་ཙམ་ཉིད་དེ། 
།བག་ཆགས་ཉེས་པས་དཀྲུགས་པས་ན། 
།སྔོན་པོ་ལ་སོགས་ཚོར་བ་ཡི[^158K]། 
།རྣམ་པ་འབའ་ཞིག་འབྱུང་བར་འགྱུར། 
།དེ་ནི་སྔོ་[^159K]སོགས་རྟོགས་པ་སྟེ། 
།སྔོ་[^160K]ལ་སོགས་པའི་མཚན་ཉིད་མིན། 
།དེ་ཡི་འཇུག་པ་[^161K]རྨོངས་པའི་བདག 
།ཕྱི་རོལ་སྔོ་ལ་སོགས་པའི་[^162K]སེམས། 
།ཞེས་སྨྲ་བ་དེ་དག་གི་ལེན་ཡང་[^163K]བཏབ་ཟིན་ཏོ། 
།དེ་བས་ན་[^164K]སྔོན་པོ་ལ་སོགས་པའི་རྣམ་པ་ནི་འཁྲུལ་པ་དང་དེའི་བག་ཆགས་དང་ཡང་འབྲེལ་པར་མ་གྲུབ་པས། 
དེ་ལོག་སྟེ་ཤིན་ཏུ་རྣམ་པར་དག་པའི་དུས་ན་ཡང་རྣམ་པ་ཐམས་ཅད་ལྡོག་པར་[^165K]མི་རིགས་ཏེ། 
འབྲེལ་པ་མེད་ན་གཅིག་ལོག་པས་གཞན་ཡང་ལྡོག་པར་ངེས་པ་མེད་དེ། 
བ་ལང་དང་རྟ་ལ་སོགས་པ་[^166K]བཞིན་ནོ། 
།དཔེར་ན[^167K]། 
དངོས་པོ་གང་དང་གང་དཔྱད་པ། 
།དེ་དང་དེ་ལ་གཅིག་ཉིད་མེད། 
།གང་ལ་གཅིག་ཉིད་ཡོད་མིན་པ། 
།དེ་ལ་དུ་མ་ཉིད་ཀྱང་མེད། 
།ཕ་རོལ་དང་བདག་གི་ལྟ་བའི་རྗེས་སུ་འབྲང་བ་དག་གིས་ཁས་བླངས་པ་རྟག་པ་དང་། 
མི་རྟག་པ་དང་། 
ཁྱབ་པ་དང་། 
ཅིག་ཤོས་དང་། 
རྡུལ་དང་། 
རགས་པ་[^168K]དང། 
ཤེས་བྱ་དང་། 
ཤེས་པ་ལ་སོགས་པ་སོ་སོར་ཐ་དད་པའི་དངོས་པོ་གང་ལ་གཅིག་པུར་བརྟགས་ན་དེ་ལ་དེ་ལྟར་བརྟགས་པ་དེའི་ཚེ། 
བརྟག་པའི་ཁུར་ལྕི་བ་བཟོད་པ་ཕྲ་རབ་ཙམ་ཡང་མེད་དོ། 
།གང་གཅིག་པའི་རང་བཞིན་དུ་མི་འཐད་པ་དེ་དུ་མའི་བདག་ཉིད་དུ་ཁས་བླངས་པ་ནི་རིགས་པ་མ་ཡིན་པ་ཉིད་དེ། 
འདི་ལྟར་དུ་མ་ནི་གཅིག་བསགས་པའི་མཚན་ཉིད་དོ། 
།གཅིག་མེད་ན་དེ་ཡང་མེད་དེ། 
ཤིང་ལ་སོགས་པ་མེད་ན་ནགས་ཚལ་ལ་སོགས་པ་མེད་པ་བཞིན་ནོ། 
།དེའི་ཕྱིར། 
དངོས་པོ་གང་དང་གང་བརྟགས་པ། 
།དེ་དང་དེ་ལ་གཅིག་པ་མེད། 
།གང་ལ་གཅིག་པ་ཡོད་མིན་པ། 
།དེ་ལ་དུ་མའང་མེད་པ་ཡིན། 
།ཞེས་གསུངས་སོ། 
།མདོ་དེ་ཉིད་ལས་ཀྱང་། 
བློ་ཡིས་རྣམ་པར་གཞིགས་[^169K]ན་ནི། 
།ངོ་བོ་ཉིད་ནི་གཟུང་དུ་མེད། 
།དེ་ཕྱིར་དེ་དག་བརྗོད་མེད་དང་། 
།ངོ་བོ་ཉིད་ཀྱང་མེད་པར་བཤད། 
།བློ་ཡིས་རྣམ་པར་གཞིགས་[^170K]ན་ནི། 
།གཞན་དབང་མེད་ཅིང་བརྟགས་པ་མེད། 
།གྲུབ་པའི་དངོས་པོ་ཡོད་མེད་ན། 
།བློ་ཡིས་ཇི་ལྟར་རྣམ་པར་བརྟགས། 
།རང་བཞིན་མེད་ཅིང་རྣམ་རིག་མེད། 
།དངོས་པོ་མེད་ཅིང་ཀུན་གཞི་མེད། 
།རོ་མཚུངས་བྱས་པའི་རྟོག་གེ་པ། 
།ངན་པ་རྣམས་ཀྱིས་འདི་དག་བརྟགས། 
།མཚན་མ་དངོས་པོ་རྣམ་རིག་དང་། 
།ཡིད་ཀྱི་གཡོ་བ་གང་ཡིན་ལས། 
།ང་ཡི་སྲས་རྣམས་རབ་འདས་ནས། 
།དེ་དག་རྣམ་པར་མི་རྟོག་སྤྱོད། 
།ཅེས་གསུངས་སོ། 
།དེ་བས་ན་བློ་གྲོས་དཀར་པོ་རྣམས་ཀྱིས་དོན་འདི་དེ་དང་དེར་སྨོས་ཏེ། 
གང་གིས་དངོས་རྣམས་ངེས་བརྟགས་ནས། 
།ཡང་དག་ཏུ་ན་དངོས་དེ་མེད། 
།འདི་ལྟར་དེ་དག་གཅིག་པུ་དང་། 
།དུ་མའི་རང་བཞིན་ཡོད་མ་ཡིན། 
།སྣ་ཚོགས་དངོས་པོ་དོན་རྣམས་ལ། 
།གལ་ཏེ་གཅིག་ཉིད་མ་རིགས་ན། 
།དེ་བློ་སྣ་ཚོགས་སྣང་བ་ཡང་། 
།ཇི་ལྟ་བུར་ན་གཅིག་པུར་འགྱུར། 
།ཇི་ལྟ་[^171K]ཇི་ལྟར་དོན་བསམས་པ། 
།དེ་ལྟ་དེ་ལྟར་རྣམ་པར་འབྲལ[^172K]། 
།དེ་བས་མཚན་ཉིད་སྟོང་པའི་ཕྱིར། 
།རང་བཞིན་མེད་པར་རབ་བཤད་ཅེས། 
།མཁས་པ་རྣམས་ཀྱིས་གང་གསུངས་པ། 
།དེ་ནི་གསལ་བར་འོས་པ་[^173K]ཡིན། 
།ཞེའོ། 
དེ་ལྟར་རིགས་པ་དང་ལུང་དང་ལྡན་པའི་ཤེས་རབ་ཀྱིས་བརྟགས་ན། 
དངོས་པོ་མ་ལུས་པ་བརྒྱ་ཚལ་དུ་གཞིགས་ཏེ་གཅིག་པ་[^174K]དང་དུ་མའི་རང་བཞིན་དང་བྲལ་བའི་གཏན་ཚིགས་གྲུབ་པོ། 
།གཏན་ཚིགས་གྲུབ་ཏུ་ཟིན་ཀྱང་ཆོས་གཉིས་ཀ་དང་ལྡན་པའི་དཔེ་མ་གྲུབ་པ་མ་ཡིན་ནམ། 
ཇི་ལྟ་[^175K]ཞེ་ན། 
མེ་ལོང་གི་ངོས་ལ་མིག་གི་འོད་ཟེར་ཕོག་ནས་སླར་ལོག་པས་རང་གི་བཞིན་ལ་སོགས་པ་དེ་ལྟར་དམིགས་པའི་ཕྱིར་རོ། 
།ཡང་ན་མེ་ལོང་ལ་སོགས་པའི་ནང་[^176K]དུ་ཤིན་ཏུ་དང་བའི་གཟུགས་གཞན་ཞིག་འབྱུང་བའི་ཕྱིར་རོ། 
།ཡང་ན་དངོས་པོའི་ནུས་པ་བསམ་གྱིས་མི་ཁྱབ་པའི་མཐུས་དེ་ལྟར་སྣང་བའི་རྣམ་པར་ཤེས་པ་ཙ\[༦༩ན\]མ་འབྱུང་བའི་ཕྱིར་རོ། 
།གལ་ཏེ་དེ་ལྟ་ན་ཡང་དེ་མ་ལུས་པར་དཔྱད་ཟིན་པས་[^177K]ཡང་དབྱུང་བ་མི་རིགས་སོ། 
།གཞན་ཡང་གལ་ཏེ་མེ་ལོང་གི་ངོས་ལ་སོགས་པ་ལ་མིག་གི་འོད་ཟེར་ཕོག་ནས་སླར་ལོག་པ་རང་གི་བཞིན་ལ་སོགས་པ་དང་འབྲེལ་པ་དེ་འཛིན་པའི་རྒྱུར་འགྱུར་ན། 
དེ་ལྟ་ན་[^178K]མེ་ལོང་གི་ངོས་བྱང་ཕྱོགས་སུ་བལྟས་ན་གཟུགས་བརྙན་ལྷོ་ཕྱོགས་སུ་བལྟས་པ་མཐོང་བ་དང་། 
མེ་ལོང་གི་ངོས་ཆུང་དུ་ལ་རང་གི་བཞིན་ཆེན་པོའི་གཟུགས་བརྙན་ཆུང་ངུར་སྣང་བ་ཡང་མི་རིགས་པ་དང་། 
མེ་ལོང་གི་ངོས་ཀྱི་ནང་དུ་སོང་བར་སྣང་བ་ཡང་མི་རིགས་པ་དང་། 
ཆུ་དངས་པའི་མཚོ་དེའི་འགྲམ་ན་འདུག་པའི་རི་དང་ཤིང་གི་[^179K]རྩེ་མོ་དང་ཡལ་ག་གྱེན་དུ་བལྟས་པ་མང་པོའི་གཟུགས་བརྙན་ཡལ་ག་དང་རྩེ་མོ་ཐུར་དུ་བལྟས་པར་དམིགས་པར་ཡང་མི་འགྱུར་ཏེ། 
དེ་བས་ན་གཟུགས་བརྙན་ཤེས་པ་[^180K]དེ་དང་མི་འདྲ་བར་སྣང་བའི་ཕྱིར་རང་གི་བཞིན་[^181K]ལ་སོགས་པ་འཛིན་པ་མ་ཡིན་ཏེ། 
སྒྲ་ལ་སོགས་པའི་ཤེས་པ་བཞིན་དུ་རྗེས་སུ་དཔག་པར་ནུས་སོ། 
།གཟུགས་གཞན་འབྱུང་བ་ཡང་རིགས་པ་[^182K]མ་ཡིན་པ་ཉིད་དེ། 
གཟུགས་རྣམས་ལྷན་ཅིག་མི་གནས་པའི་ཕྱིར་ཏེ་གཟུགས་བརྙན་རྣམས་ནི་མེ་ལོང་གི་ངོས་ཀྱི་ཕྱོགས་དེ་ཉིད་ན་དམིགས་ལ། 
ལུས་ཅན་གྱི་དངོས་པོ་རྣམས་ནི་ཕྱོགས་མཚུངས་པར་ནམ་ཡང་མི་འགྱུར་ཏེ། 
དེ་དག་གཅིག་པུའི་བདག་ཉིད་དུ་འགྱུར་བའི་ཕྱིར་རོ། 
།[^183K]དེར་སྣང་བའི་ཤེས་པ་ཙམ་འབྱུང་བར་ཟད་དེ། 
བྱེ་བྲག་མེད་ན་དེ་ལྷག་མ་རྣམས་ཀྱང་ཅིའི་ཕྱིར་མི་འདོད། 
འདི་ལྟར་རྡུལ་ཕྲ་རབ་རྣམས་དང་ཡན་ལག་ཅན་རྣམས་མི་རིགས་པ་དང་། 
གཟུང་བའི་མཚན་ཉིད་དང་[^184K]འགལ་བར་ཐམས་ཅད་ཉེ་བར་སྦྱར་བས་ཁྱབ་པ་གྲུབ་པའི་ཕྱིར་རོ། 
།འདིས་སྒྱུ་མ་དང་། 
རྨི་ལམ་དང་། 
སྨིག་རྒྱུ་དང་། 
དྲི་ཟའི་གོང་ཁྱེར་དང་། 
མགལ་མེའི་འཁོར་ལོ་ལ་སོགས་པའི་དཔེ་ཡང་བཤད་དོ། 
།དེ་ལ་ཡང་འཇིམ་པའི་དུམ་བུ་ལ་སོགས་པ་ཡོད་དུ་ཟིན་ཀྱང་། 
དེ་སྒྱུ་མ་ལ་སོགས་པར་མི་བརྗོད་དེ། 
གང་གླང་པོ་ཆེ་ལ་སོགས་པ་དེ་ལྟར་དམིགས་པ་དེ་ཉིད་དེ་ལྟར་དཔེ་བྱེད་ཀྱི། 
འཇིམ་པའི་དུམ་བུ་ལ་སོགས་པ་ནི་དེ་ལྟར་དམིགས་པ་མ་ཡིན་ནོ། 
།ཤེས་པ་རྣམ་པ་དང་བཅས་པ་དང་། 
རྣམ་པ་མེད་པའི་ཕྱོགས་གཉི་ག་[^185K]ལ་ཡང་གང་གི་ངོ་བོར་སྣང་བ་དང་། 
རིག་པ་དེ་ཉིད་དམིགས་པ་ཡིན་གྱི་[^186K]རྒྱུ་ཙམ་ནི་མ་ཡིན་ཏེ། 
མིག་ལ་སོགས་པ་ལ་ཡང་ཐལ་བར་འགྱུར་བའི་ཕྱིར་རོ། 
།དེ་བས་ན། 
སྐྱེ་བ་དེ་དང་གཞན་དང་ནི། 
།[^187K]དུས་དེ་དང་ནི་དུས་གཞན་ན། 
།ཐམས་ཅད་དུ་ནི་ཕྱི་རོལ་དམིགས། 
།ཡུལ་དང་དུས་གཞན་བདག་ཉིད་དོ། 
།རྨི་ལམ་ཤེས་པའི་སྤྱོད་ཡུལ་ནི། 
།ཡུལ་དེ་དང་ནི་ཡུལ་གཞན་ནོ། 
།མགལ་མེའི་འཁོར་ལོ་[^188K]འགལ་བ་ནི། 
།མྱུར་དུ་བསྐོར་བར་བྱས་པ་ཡིན། 
།དྲི་ཟའི་གྲོང་ཁྱེར་སྤྲིན་རྣམས་དང་། 
།སྔོན་ཤེས་ཁྱིམ་ལ་སོགས་པ་ཡིན། 
།སྨིག་རྒྱུ་ཆུ་ཡི་རྣམ་ཤེས་ལ། 
།དགོན་དུང་འོད་ཟེར་གདུངས་དེ་བཞིན། 
།ཞེས་བྱ་བ་དེ་གནས་མེད་དོ། 
།དེ་དག་རྒྱུ་ཉིད་དུ་ཡོད་ཀྱང་དམིགས་པ་ཉིད་དུ་མི་རིགས་ཏེ། 
རྒྱུའི་དོན་ཀྱང་[^189K]གཞན་དམིགས་པའི་དོན་ཀྱང་གཞན་ཏེ། 
བཤད་མ་ཐག་པས་རྒྱ་ཆེར་ནི་མི་དགོས་སོ། 
།འདི་ཕྱོགས་དང་མཐུན་པའི་ཕྱོགས་ལ་ཡོད་པར་གྱུར་དུ་ཟིན་ཀྱང་མི་མཐུན་པའི་ཕྱོགས་ལས་ལྡོག་པར་ཇི་ལྟར་ངེས་ཏེ། 
གང་གིས་ན་ལྡོག་པ་ལ་[^190K]ཐེ་ཚོམ་གྱི་སྐྱོན་དུ་མི་འགྱུར་སྙམ་པའི་རེ་བ་འདི་ནི་བརྫུན་པའོ། 
།དེ་བས་ན་འདི་བརྗོད་དེ། 
གཅིག་དང་དུ་མ་མ་གཏོགས་པར། 
།རྣམ་པ་གཞན་དང་ལྡན་པ་ཡི[^191K]། 
།དངོས་པོ་མི་རུང་འདི་གཉིས་ནི། 
།ཕན་ཚུན་སྤངས་ཏེ་གནས་ཕྱིར་རོ། 
།གཅིག་པུའི་བདག་ཉིད་དང་། 
དུ་མའི་བདག་ཉིད་ནི་ཕན་ཚུན་སྤངས་ཏེ་གནས་པའི་མཚན་ཉིད་ཡིན་པས་ཕུང་པོ་གཞན་སེལ་ཏོ། 
།དེ་བས་ན་རྣམ་པ་གཞན་དུ་གཞག་པའི་དངོས་པོ་མེད་པའི་ཕྱིར་འདི་ལ་ལྡོག་པ་མི་ལྡོག་པ་མེད་དོ། 
།གཏན་ཚིགས་འདི་ལ་ནི་དམ་བཅས་པའི་དོན་གྱི་ཕྱོགས་གཅིག་པ་ཡང་མེད་དེ། 
གྲུབ་པའི་ཡུལ་གྱིས་ཡུལ་ཅན་ཤེས་པ་དང་། 
སྒྲ་དང་ཐ་སྙད་རྣམས་གྲུབ་པའི་ཕྱིར་ཏེ། 
དཔེར་ན་འདི་ནི་བ་[^192K]གླང་སྟེ་ལྐོག་[^193K]ཤལ་ལ་སོགས་པ་འདུས་པའི་བདག་ཉིད་ཀྱི་ཕྱིར་རོ་ཞེས་བྱ་བ་དང་འདྲ་བར་ཇི་སྐད་སྨྲས་པའི་འཐད་པ་རྣམས་ཀྱིས། 
གཅིག་དང་དུ་མའི་རང་བཞིན་དང་བྲལ་བར་[^194K]བསྟན་དུ་ཟིན་ཀྱང་། 
གང་དག་ཐོག་མ་མེད་པའི་འཁོར་བ་ནས་ཕྱིན་ཅི་ལོག་གཅིག་ནས་གཅིག་ཏུ་བརྒྱུད་དེ། 
དངོས་པོ་ལ་མངོན་པར་ཞེན་པས་[^195K]ཡོངས་སུ་འཕེལ་བ་སྤང་བར་དཀའ་བ་དང[^196K]། 
ཚུལ་བཞིན་ཡིད་ལ་བྱེད་པས་གོམས་པར་[^197K]བྱེད་པའི་ཕྱིར་སྤང་དཀའ་བས་ཡང་དག་པར་ན་དངོས་པོ་མཐའ་དག་ལ་ཁྱབ་པའི་རང་བཞིན་མེད་པ་ངེས་པར་མི་སེམས་མི་བརྗོད་ཅིང་། 
གཞན་དག་ལ་ཡང་ངེས་པར་བསྐྱེད་པར་འདོད་པས་ཐ་སྙད་འདོགས་པར་མི་བྱེད་པ་འདི་དེ་ལྟར་[^198K]ཤེས་པ་དང་སྒྲ་དང་ཐ་སྙད་ཀྱི་ཡུལ་ཉིད་དུ་བསྒྲུབ་སྟེ། 
དམིགས་སུ་ཡོད་པའི་མཚན་ཉིད་དུ་གྱུར་པ་ལས་མི་དམིགས་པས་མེད་ཅེས་བྱ་བ་ལྟ་བུའོ། 
།འདི་ཐམས་ཅད་ནི་བཅོམ་ལྡན་འདས་ཉིད་ཀྱིས་ཀྱང་[^199K]གསུངས་ཏེ། 
ཡབ་དང་སྲས་མཇལ་བའི་མདོ་ལས་ཀྱང་། 
འདི་སྐད་དུ། 
མེ་ལོང་ཤིན་ཏུ་ཡོངས་དག་ལ། 
།ཇི་ལྟར་རང་བཞིན་མེད་པ་ཡི། 
།གཟུགས་བརྙན་སྣང་བ་དེ་བཞིན་དུ། 
།ལྗོན་པ་ཆོས་འདི་ཤེས་པར་གྱིས། 
།ང་ཡིས་རང་བཞིན་སྟོང་པ་ཞེས། 
།གང་བཤད་སྟོང་པར་[^200K]ལྟ་བར་གྱིས། 
།བྱིས་པ་ལོག་པའི་བློ་ཅན་རྣམས། 
།རང་བཞིན་སྟོང་པར་མི་ཤེས་པ། 
།དེ་དག་རྣམས་ལ་བསྟན་པའི་ཕྱིར། 
།རང་བཞིན་སྟོང་ཞེས་བདེ་གཤེགས་སྟོན། 
།ཀུན་ཏུ་རྟོག་པའི་རྟོག་པས་བསྐྱེད། 
།ཡང་དག་མ་ཡིན་རྟོག་པས་བཅིངས། 
།ཞེས་གསུངས་པ་ལྟ་བུའོ། 
།ལང་ཀར་གཤེགས་པའི་མདོ་ལས་ཀྱང་། 
གཅིག་དང་གཞན་ཉིད་སྤངས་པ་ཡི[^201K]། 
།གཟུགས་ནི་ཇི་ལྟར་མེ་ལོང་ལ། 
།སྣང་ཡང་དེ་ན་ཡོད་མ་ཡིན། 
།དེ་བཞིན་དངོས་པོའི་ངོ་བོ་ཉིད། 
།ཅེས་བསྟན་ཏོ། 
།གང་གི་ཕྱིར་དེ་དེ་ལྟར་གྱུར་པ། 
དེ་ཕྱིར་དངོས་པོ་འདི་དག་ནི། 
།ཀུན་རྫོབ་ཁོ་ནའི་མཚན་ཉིད་འཛིན། 
།གལ་ཏེ་འདི་དག་དོན་འདོད་ན། 
།དེ་ལ་ཁོ་བོས་ཅི་ཞིག་བྱ། 
།ཇི་སྐད་བཤད་པའི་རིགས་པ་དག་གིས[^202K]། 
དངོས་པོ་ཐམས་ཅད་ནི་བརྟག་མི་བཟོད་པའི་ཕྱིར་མ་བརྟགས་ན་ཉམས་[^203K]དགའ་བ་ཁོ་ནའི་བདག་ཉིད་ཀྱི་ངོ་བོ་འཛིན་ཏེ། 
སྒྱུ་མའི་གླང་པོ་ཆེ་དང་རྟ་དང་མི་ལ་སོགས་པ་བཞིན་ནོ། 
།གལ་ཏེ་རྣམ་པ་དེ་ལྟར་གཞན་གྱིས་མ་བཅོས་པའི་དངོས་པོ་ཐམས་ཅད་ངོ་བོ་ངེས་པར་འཛིན་པར་འདོད་ན་དེ་ལ་ཁོ་བོས་དགག་ཏུ་ཅི་ཡོད། 
དེ་དག་གིས་དངོས་པོའི་ངོ་བོ་འདི་བདག་ཉིད་ཀྱིས་རང་གིར་བྱས་ཀྱི། 
འདི་ནི་སུ་དག་གིས་ཀྱང་ལྕགས་ཀྱུ་མེད་པའི་འདོད་པས་འདི་དག་ལ་གཞག་པ་མེད་དོ། 
།ཇི་ལྟར་གནས་པའི་དངོས་པོའི་དེ་ཁོ་ན་ལ་མཁས་པའི་དེ་བཞིན་གཤེགས་པ་རྣམས་ཀྱིས་དེ་དང་དེ་དག་ཏུ་རབ་ཏུ་བཤད་དེ། 
ཆོས་ཐམས་ཅད་[^204K]ཡང་དག་པར་སྡུད་པ་ལས་ཇི་སྐད་དུ། 
།བྱང་ཆུབ་སེམས་དཔའ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཐ་སྙད་དུ་[^205K]སྟོན་པ་རྣམ་པ་བཅུར་[^206K]ཁོང་དུ་ཆུད་པར་བྱ་སྟེ། 
བཅུ་གང་ཞེ་ན། 
འདི་ལྟ་སྟེ་ཕུང་པོ་སྟོན་པ་དང་། 
ཁམས་སྟོན་པ་དང་། 
སྐྱེ་མཆེད་སྟོན་པ་དང་། 
སེམས་ཅན་སྟོན་པ་དང་།[^207K]ལས་སྟོན་པ་དང་། 
སྐྱེ་བ་སྟོན་པ་དང་། 
རྒ་བ་སྟོན་པ་དང་། 
འཆི་བ་སྟོན་པ་དང་། 
འཆི་བའི་ཉིང་མཚམས་སྦྱོར་པ་སྟོན་པ་དང་། 
དེ་རབ་ཏུ་ཞི་བར་[^208K]འགྱུར་བའི་མྱ་ངན་ལས་འདས་པ་སྟོན་པ་ཞེས་གསུངས་པ་ལྟ་བུའོ། 
།དེ་བས་ན་དཀོན་མཆོག་སྤྲིན་ལས་ཀྱང་། 
རིགས་ཀྱི་བུ་ཆོས་བཅུ་དང་ལྡན་ན། 
བྱང་ཆུབ་སེམས་དཔའ་ཀུན་རྫོབ་ལ་མཁས་པ་རྣམས་ཡིན་ནོ། 
།བཅུ་གང་ཞེ་ན། 
འདི་ལྟ་སྟེ། 
གཟུགས་སུ་ཡང་འདོགས་ལ། 
དོན་དམ་པར་གཟུགས་སུ་ཡང་མི་དམིགས་ཤིང་མངོན་པར་ཞེན་པ་མེད་དོ། 
།དེ་བཞིན་དུ་ཚོར་བ་དང་། 
འདུ་ཤེས་དང་། 
འདུ་བྱེད་རྣམས་དང་། 
རྣམ་པར་ཤེས་པ་ཞེས་[^209K]རྒྱ་ཆེར་གསུངས་སོ། 
།དེ་བས་ན་འཕགས་པ་བློ་གྲོས་མི་ཟད་པས་བསྟན་པ་ལས་ཀྱང་། 
ཚུལ་བཞིན་ཞེས་བྱ་བ་ནི་ཆོས་ཐམས་ཅད་བདག་མེད་པ་སྟེ། 
དེ་བཞིན་དུ་ཆོས་ཐམས་ཅད་རིགས་པས་མཐོང་བའོ། 
།ཅི་ལྟར་སེམས་ཅན་བདག་མེད་པ་དེ་བཞིན་དུ་ཆོས་ཐམས་ཅད་རིགས་པས་མཐོང་བའོ་ཞེས་བྱ་བ་[^210K]གསུངས་སོ། 
།རྒྱལ་བ་བསྐྱེད་པ་ལས་ཀྱང་རྒྱལ་བས་ཇི་སྐད་དུ། 
མཚན་ཉིད་སྟོང་པ་ཉིད་ཀྱི་ཕྱིར་རྣམ་པར་ཤེས་པའི་བར་དུ་རྣམ་པར་ཤེས་པའི་ངོ་བོ་ཉིད་ཀྱིས་སྟོང་ངོ་ཞེས་གསུངས་པ་ལྟ་བུའོ། 
།གལ་ཏེ་འདི་ནི་བརྟགས་པའི་ངོ་བོ་ཉིད་ཀྱིས་སྟོང་པ་ཉིད་དོ་ཞེས་གསུངས་སོ་ཞེ་ན། 
དེ་བདེན་ཏེ་ཡང་དག་པར་རང་བཞིན་དང་བཅས་པ་ཡང་[^211K]ཡོད་དོ་ཞེས་བྱ་བ་དེ་ཡང་བརྟགས་པའི་ངོ་བོ་ཉིད་ཁོ་ནའོ། 
།གཞན་གྱི་དབང་གི་ངོ་བོ་ཡང་དག་པར་ཡོད་པ་ཉིད་དུ་གྲུབ་ན་ནི་གཉིས་ལ་སོགས་པ་བརྟགས་པའོ་ཞེས་བྱ་བ་དེ་གྲུབ་ན་སྔར་སྨོས་པའི་ཚད་མའི་གནོད་པ་ཡོད་པས་དེ་ནི་མ་གྲུབ་བོ། 
།གླང་པོ་ཆེའི་[^212K]རྩལ་གྱི་མདོ་ལས་ཀྱང་། 
ཤཱ་རིའི་བུ་འདི་ཇི་སྙམ་དུ་སེམས། 
གང་ཆོས་རྣམས་ཀྱི་ངོ་བོ་ཉིད་ཤེས་པ་དེ་ཡོད་པ་ཡིན་ནམ། 
འོན་ཏེ་མེད་པ་ཡིན། 
གསོལ་པ། 
བཅོམ་ལྡན་འདས་གང་ཆོས་ཐམས་ཅད་ཀྱི་ངོ་བོ་ཉིད་འཚལ་བ་དེ་ནི་སྒྱུ་མའི་ངོ་བོ་ཉིད་འཆལ་བ་[^213K]སྟེ། 
བཅོམ་ལྡན་འདས་དེ་ནི་མ་མཆིས་ཤིང་། 
མཆིས་པ་མ་ལགས་སོ། 
།དེ་ཅིའི་སླད་དུ་ཞེ་ན། 
བཅོམ་ལྡན་འདས་ཀྱིས་ཆོས་ཐམས་ཅད་ནི་སྒྱུ་མའི་ངོ་བོ་ཉིད་དོ་ཞེས་བསྟན་པའི་སླད་དུ་སྟེ། 
སྒྱུ་མ་ལྟ་བུ་གང་ལགས་པ་དེ་ནི་མ་མཆིས་པའོ། 
།འདི་ལྟ་སྟེ། 
ཆོས་ཐམས་ཅད་ཀྱི་ངོ་བོ་ཉིད་འཚལ་བ་དེ་ནི་འཚལ་བ་མ་མཆིས་པའོ། 
།དེ་ཅིའི་སླད་དུ་ཞེ་ན། 
འདི་ལ་གང་ཡང་ཡང་དག་པར་ཆོས་གང་ཡང་མི་དམིགས་པའི་སླད་དུའོ་[^214K]ཞེས་བྱ་བ་ལ་སོགས་པ་གསུངས་སོ། 
།འོ་ན་[^215K]ཅི་སྟེ་ཀུན་རྫོབ་ཀྱི་ངོ་བོ་འདི་གལ་ཏེ་ཅི་དངོས་པོ་མེད་པ་ཡིན་ནམ། 
འདི་དངོས་པོ་མེད་པ་ཡིན་[^216K]ན་ནི་མཐོང་བ་དང་འདོད་པའི་དོན་བྱེད་པ་དང་འགལ་ལོ་ཞེ་ན། 
དེ་ནི་དེ་ལྟ་མ་ཡིན་པར་བསྟན་པ། 
མ་བརྟགས་གཅིག་བུའི་ཉམས་དགའ་ཞིང་། 
།སྐྱེ་དང་འཇིག་པའི་ཆོས་ཅན་པ། 
།དོན་བྱེད་པ་དག་ནུས་རྣམས་ཀྱིས[^217K]། 
།རང་བཞིན་ཀུན་རྫོབ་པ་ཡིན་རྟོགས། 
།ཀུན་རྫོབ་[^218K]ནི་སྒྲའི་ཐ་སྙད་ཙམ་གྱིས་[^219K]བདག་ཉིད་མ་ཡིན་གྱི། 
མཐོང་བ་དང་འདོད་པའི་དངོས་པོ་རྟེན་ཅིང་འབྲེལ་པར་འབྱུང་བ་རྣམས་ནི་བརྟག་མི་བཟོད་པས་ཡང་དག་པའི་ཀུན་རྫོབ་སྟེ། 
གདགས་པ་ཞེས་བྱ་བ་ལ་སོགས་པ་ཐ་སྙད་དེ་ལྟ་བུར་བྱས་པའི་བརྡ་དག་གིས་[^220K]ཐ་སྙད་འདོགས་པར་བྱེད་པ་ན་དེའི་ཕྱིར་དོན་བྱེད་པ་དང་ཅིའི་ཕྱིར་འགལ་ཏེ། 
འདི་སྐད་དུ། 
རྟེན་ཅིང་འབྲེལ་པར་གང་འབྱུང་བ། 
།དེ་ནི་སྟོང་པ་ཉིད་དུ་བཤད། 
།དེ་ནི་རྒྱུར་[^221K]བྱས་གདགས་པ་སྟེ། 
།དེ་ཉིད་དབུ་མའི་ལམ་ཡིན་ནོ། 
།ཞེས་གསུངས་པ་ལྟ་བུའོ། 
།འཕགས་པ་བློ་གྲོས་མི་ཟད་པས་བསྟན་པ་ལས། 
དེ་ལ་ཀུན་རྫོབ་ཀྱི་བདེན་པ་གང་ཞེ་ན། 
འཇིག་རྟེན་གྱི་ཐ་སྙད་ཇི་སྙེད་པ་དང་། 
ཡི་གེ་དང་སྐད་དང་བརྡ་བསྟན་པ་དག་གོ། 
།དོན་དམ་པའི་བདེན་པ་ནི་གང་ལ་སེམས་ཀྱི་རྒྱུ་བ་ཡང་མེད་ན་ཡི་གེ་རྣམས་ལྟ་ཅི་སྨོས་ཞེས་གང་གསུངས་པ་དེ་ལ་དོན་ནི་འདི་ཡིན་ཏེ། 
སེམས་ཅན་དང་སྣོད་ཀྱི་བདག་ཉིད་ཀྱི་འཇིག་རྟེན་མྱོང་བར་བྱ་བ་དང་། 
མྱོང་བའི་ངོ་བོའི་ཚུལ་འདིར་འཇིག་རྟེན་གྱི་ཐ་སྙད་དུ་དགོངས་པ་སྟེ། 
བྱེད་པའི་སྒྲུབ་པ་ཡོངས་སུ་བཟུང་བའི་ཕྱིར་རོ། 
།བརྗོད་པའི་ངོ་བོ་ནི་མ་ཡིན་ཏེ། 
དེ་ནི་ཡི་གེ་ལ་སོགས་པས་བརྗོད་པའི་ཕྱིར་རོ། 
།ཇི་སྙེད་པ་ཞེས་བྱ་བ་ནི་མ་ལུས་པའི་དོན་ཡིན་པར་བསྟན་ཏེ། 
དེའི་ཕྱིར་རྣམ་པར་མི་རྟོག་པའི་ཤེས་པས་རྟོགས་པའི་བདག་ཉིད་གཟུགས་ལ་སོགས་པ་དང་། 
བདེ་བ་ལ་སོགས་པ་ནི་ཀུན་རྫོབ་ཀྱི་བདེན་པ་ཉིད་ལས་མི་འདའོ། 
།དེའི་རྗེས་སུ་འབྲེལ་པའི་ཕྱིར་ཡི་གེ་ལ་སོགས་པ་ཡང་སྦྱར་རོ། 
།དེའི་ཕྱིར་ལུང་ལས་བྱུང་བ་དང་། 
འཇིག་རྟེན་པ་ཡང་བསྡུ་སྟེ། 
དེ་ནི་ཡིད་ཀྱི་དང་ངག་གིའོ། 
།དཔེར་ན་ཡིད་ཀྱིས་བརྒྱ་བྱིན་ལ་ཆོས་མངོན་པར་བཤད་པ་དང་། 
ཡིད་ཀྱིས་ཚིགས་སུ་བཅད་པའི་ལན་བཏབ་པར་དེ་དང་དེ་དག་ནས་འབྱུང་བ་ལྟ་བུའོ། 
།དེ་བས་ན་སྤྲོས་པའི་ཚོགས་ཐམས་ཅད་དང་བྲལ་བའི་དོན་དམ་པའི་བདེན་པ་ལ་ནི་སེམས་རྒྱུ་བ་ཡང་མེད་པར་བསྟན་ཏོ། 
།ཀུན་རྫོབ་འདི་ནི་རྒྱུ་མེད་པར་མི་རུང་སྟེ། 
ཤིང་རྟ་དང་སེམས་ཅན་ལ་སོགས་པ་བཏགས་པ་བཞིན་མ་ཡིན་ནམ། 
སྐྱོབ་པས་ཀྱང་། 
།དཔེར་ན་ཡན་ལག་ཚོགས་རྣམས་ལ། 
།ཤིང་རྟ་ཞེས་ནི་བྱ་བར་འདོད། 
།དེ་བཞིན་ཕུང་པོ་རྒྱུར་བྱས་ནས། 
།ཀུན་རྫོབ་ཏུ་ནི་སེམས་ཅན་བརྗོད། 
།ཅེས་གསུངས་སོ། 
།གལ་ཏེ་དེ་ལྟ་ན་[^222K]འདི་ལ་ཡང་། 
བརྟག་པ་[^223K]མ་བྱས་ཉམས་དགའ་བའང་། 
།བདག་རྒྱུ་སྔ་མ་སྔ་མ་ལ། 
།བརྟེན་ནས་ཕྱི་མ་ཕྱི་མ་ཡི། 
།འབྲས་བུ་དེ་འདྲ་འབྱུང་བ་ཡིན། 
།དེ་ཕྱིར་ཀུན་རྫོབ་རྒྱུ་མེད་ན། 
།རུང་མིན་ཞེས་པའང་ལེགས་མ་ཡིན། 
།གལ་ཏེ་འདི་ཡི་ཉེར་ལེན་པ། 
།ཡང་དག་ཡིན་ན་དེ་སྨྲོས་ཤིག 
།དེ་ནི་བཤད་ཟིན་ཏེ། 
བརྟག་མི་བཟོད་ལ་དོན་བྱེད་ནུས་པའི་དངོས་པོ་ཉིད་ནི་ཡང་དག་པའི་ཀུན་རྫོབ་ཅེས་བྱ་སྟེ། 
གང་ཟག་ལ་སོགས་པ་ལྟར་སྒྲ་ཙམ་ནི་མ་ཡིན་ནོ་ཞེས་བྱ་བའོ། 
།དེ་ལྟ་བུ་དེ་ལ་ཡང་བརྗོད་པའི་ཚུལ་གྱིས་བརྟགས་པས་དཔྱད་[^224K]མི་བཟོད་པའི་རང་གི་རྒྱུ་ལ་བརྟེན་ནས་འབྱུང་ན་རྒྱུ་མེད་པར་ཇི་ལྟར་འགྱུར། 
ཤེས་རབ་དང་ཡེ་ཤེས་ཀྱིས་[^225K]དཔྱད་ན་གང་གི་རྒྱུའི་རང་བཞིན་ཡོད་པ་དེ་བློ་གྲོས་དང་ལྡན་པས་སྨྲོས་ཤིག 
།ཤིང་རྟ་ལ་སོགས་པ་ཡང་ཆོས་ཉིད་འདི་ལས་མི་འདའ་བ་ཉིད་དོ་ཞེས་ཐམས་ཅད་དང་ཉེ་བར་[^226K]སྦྱར་བར་བཤད་ཟིན་ཏོ། 
།འདིར་ཡང་གསུངས་པ། 
ཡི་གེ་གཅིག་སྔགས་གང་ཡང་མེད། 
།ཡི་གེ་མང་པོ་གཞན་ཡང་མེད། 
།ཡི་གེ་འགགས་པ་རྣམས་མིན་ལ། 
།བརྟེན་[^227K]ནས་དེ་ནི་མེད་པ་ཡིན། 
།དེ་བཞིན་རང་གི་ཡན་ལག་ལས། 
།སྨན་ནི་གུད་ན་[^228K]མི་སྣང་ངོ་། 
།སྒྱུ་མའི་གླང་པོ་སྣང་བ་དེ། 
།དེ་དག་ལས་མིན་གཞན་ཡང་མིན། 
།རྟེན་ཅིང་འབྲེལ་པར་འབྱུང་བ་དེ། 
།ཡོད་དམ་མེད་པར་སུ་ཞིག་འདོད། 
།དེ་ལ་དམིགས་པར་བྱེད་པ་ཡི། 
།མིག་གི་རྣམ་ཤེས་བྱུང་བ་[^229K]ལྟར། 
།ལས་དང་ཉོན་མོངས་དབང་འཕགས་པ[^230K]། 
།ལེན་བཅས་སྲིད་ལས་འབྱུང་བ་དང་། 
།དེ་བཞིན་དུ་ནི་གཟུགས་འབྱུང་བ། 
།ཡོད་དམ་མེད་པར་སུ་ཞིག་འདོད། 
།དེ་ལྟར་སྲིད་པའི་ཡན་ལག་ཀུན། 
།ཐ་སྙད་ཀྱིས་ནི་གདགས་པ་སྟེ། 
།འདི་ལྟར་འགོག་ལ་སོགས་པ་ཡི། 
།ཆོས་ཀུན་དགོངས་ཏེ་གསུངས་པ་ཡིན། 
།ཇི་ལྟར་སྔགས་དེ་[^231K]སྔགས་མིན་དང་། 
།ཇི་ལྟར་སྨན་ཡང་སྨན་མིན་ལ[^232K]། 
།དེ་ལྟར་བརྟེན་[^233K]ནས་གསུངས་པ་སྟེ། 
།གཉིས་ཀ་འགྲུབ་པར་འགྱུར་མ་ཡིན། 
།ཆོས་ཐམས་ཅད་རང་བཞིན་མེད་པ་ཡིན་དུ་ཟིན་ན། 
འཇིག་རྟེན་མཐའ་དག་ནམ་མཁའི་མེ་ཏོག་བཞིན་དུ་འགྱུར་ཏེ། 
དེའི་[^234K]ཕྱིར་མཐོང་བ་དང་། 
ཐོས་པ་དང་། 
བྱེ་བྲག་ཕྱེད་པ་[^235K]དང་། 
རྣམ་པར་ཤེས་པ་ལ་སོགས་པ་མེད་པས་འཕགས་པ་དང་འཕགས་པ་མ་ཡིན་པའི་ཐ་སྙད་ལ་སོགས་པ་རྣམ་པར་གཞག་པ་གྲུབ་པའི་མཐའ་དང་མི་འགལ་བ་ཇི་ལྟར་སྦྱར་ཞེ་ན། 
ཀླན་ཀ་འདི་ནི་སྙིང་པོ་ཡོད་པ་མ་ཡིན་ཏེ། 
དངོས་པོ་ཀུན་གྱི་རང་བཞིན་ནི། 
།རིག་པའི་ལམ་གྱི་རྗེས་འབྲང་བར། 
གཞན་དག་འདོད་པ་སེལ་བར་བྱེད། 
།དེ་ཕྱིར་རྒོལ་བའི་གནས་མེད་དོ། 
།ཡོད་དང་མེད་དང་ཡོད་མེད་ཅེས། 
།ཁས་མི་ལེན་པ་གང་ཡིན་པ། 
།དེ་ལ་ནན་ཏན་ལྡན་པས་ཀྱང་། 
།ཅིར་ཡང་ཀླན་ཀ་བྱ་མི་ནུས། 
།བྱིས་པའི་གནས་སྐབས་ནས་བཟུང་སྟེ། 
།ཐམས་ཅད་མཁྱེན་པའི་ཡེ་ཤེས་ཀྱི་བར་དུ་མྱོང་བ་གང་མ་བརྟགས་གཅིག་པུ་ན་ཡིད་དུ་འོང་བའི་རང་བཞིན་ལ་ནི་ཁོ་བོས་བཀག་པ་མེད་དེ། 
ཡང་དག་པར་ན་[^236K]འབྲས་བུ་སྔ་ན་ཡོད་པ་དང་། 
མེད་པ་དང་། 
གཉིས་ཀ་དང་། 
གཉིས་ཀ་མ་ཡིན་པར་སྨྲ་བ་སེར་སྐྱ་པ་ལ་སོགས་པར་བརྟགས་པ་གང་ཡིན་པ་དེ་མེད་དོ། 
།དེའི་ཕྱིར་ཆོས་ཐམས་ཅད་རང་བཞིན་མེད་པར་སྨྲ་བ་འདི་ནི་སྟོང་པ་ཉིད་ཀྱི་དོན་ལོག་པར་མཐོང་བ་མ་ཡིན་ནོ། 
།གང་གི་ཕྱོགས་ལ་ཡོད་པ་དང་། 
།མེད་དང་ཡོད་མེད་ཡོད་མིན་པ། 
།དེ་ལ་ཀླན་ཀ་བྱ་བར་ནི། 
།ཡུན་རིང་[^237K]དུ་ཡང་བརྗོད་མི་ནུས། 
།དེ་ཕྱིར་ཡང་དག་ཉིད་དུ་ན། 
།དངོས་པོ་གང་ཡང་གྲུབ་པ་མེད། 
།དེ་ཕྱིར་དེ་བཞིན་གཤེགས་རྣམས་ཀྱིས། 
།ཆོས་རྣམས་ཐམས་ཅད་མ་སྐྱེས་གསུངས། 
།ཡང་དག་པར་ན་དངོས་པོ་ཕྲ་རབ་ཀྱང་ཡོངས་སུ་གྲུབ་པར་མི་འཐད་དེ། 
།ཇི་ལྟར་བསྟན་པའི་ཚུལ་གྱིས་གཅིག་དང་དུ་མའི་རང་བཞིན་དང་བྲལ་བའི་ཕྱིར་རོ། 
།དེའི་ཕྱིར་ཡང་དག་པར་ན་གང་གི་སྐྱེ་བ་དང་། 
་།[^238K]སྔོན་དུ་འགྲོ་བའི་གནས་པ་དང། 
མི་རྟག་པ་དང་། 
དེ་ལ་བརྟེན་པའི་དངོས་པོའི་ཆོས་གཞན་ཡང་ཡོད་པར་འགྱུར་རམ། 
དེ་ལྟ་བས་ན་བློ་གྲོས་རྒྱ་མཚོས་བསྟན་པ་ལས་འདི་སྐད་གསུངས་ཏེ། 
གང་དག་རྟེན་ཅིང་འབྲེལ་འབྱུང་བ། 
།དེ་དག་དངོས་ཉིད་ཅི་ཡང་མིན། 
།གང་དག་ངོ་བོ་ཉིད་མེད་པས། 
།དེ་དག་གང་དུ་འབྱུང་བ་མེད། 
།ཅེའོ། 
།གླང་པོའི་རྩལ་གྱི་མདོ་ལས་ཀྱང་། 
གང་ཞིག་སྐྱེ་བར་འགྱུར་བ་ཡི[^239K]། 
།ཆོས་དེ་གང་ཡང་མི་དམིགས་ན། 
།འབྱུང་བ་མེད་པའི་ཆོས་རྣམས་ལ། 
།བྱིས་པ་དག་ནི་འབྱུང་བར་འདོད། 
།ཅེས་གསུངས་སོ། 
།དཀོན་མཆོག་འབྱུང་གནས་ཀྱི་མདོ་ལས་ལས་ཀྱང[^240K]། 
གང་ལ་རང་བཞིན་ཡོད་པ་མ་ཡིན་ཏེ། 
།རང་བཞིན་མེད་པས་གཞན་རྐྱེན་[^241K]ཇི་ལྟར་འགྱུར། 
།རང་བཞིན་མེད་པས་[^242K]གཞན་གྱིས་ཇི་ལྟར་བསྐྱེད[^243K]། 
།རྒྱུ་འདི་བདེ་བར་གཤེགས་པས་བསྟན་པ་ཡིན། 
།ཞེས་གསུངས་སོ། 
།དེའི་ཕྱིར་ཡབ་དང་སྲས་མཇལ་བའི་མདོ་ལས་ཀྱང་། 
རྟེན་ཅིང་འབྲེལ་པར་འབྱུང་བ་ལ་[^244K]འཇུག་པས་ཆོས་ཀྱི་དབྱིངས་ལ་འཇུག་པ་སྟོན་པ་བསྟན་ཏེ། 
བཅོམ་ལྡན་འདས་དེ་ལ་མ་རིག་པ་ནི་མ་རིག་པ་ཉིད་ཀྱིས་མ་མཆིས་སོ། 
།དེ་ཅིའི་སླད་དུ་ཞེ་ན། 
འདི་ལྟར་མ་རིག་པ་ནི་རང་བཞིན་དང་\[༧༣ན\]བྲལ་བ་སྟེ། 
ཆོས་གང་ལ་ཡང་རང་བཞིན་མ་མཆིས་པ་དེ་ནི་དངོས་པོ་མ་མཆིས་པའོ། 
།གང་ལ་དངོས་པོ་མ་མཆིས་པ་དེ་ནི་ཡོངས་སུ་མ་གྲུབ་པའོ། 
།གང་ཡོངས་སུ་མ་གྲུབ་པ་དེ་ནི་མི་སྐྱེ་བའོ། 
།གང་མི་སྐྱེ་བ་དེ་ནི་མི་འགག་པའོ། 
།གང་མ་སྐྱེས་མ་འགགས་པ་དེ་ནི་འདས་པ་ཞེས་གདགས་པར་[^245K]བགྱི་བ་མ་ལགས། 
མ་འོངས་པ་དང་། 
ད་ལྟར་བྱུང་བ་ཞེས་གདགས་པར་བགྱི་བ་མ་ལགས་སོ། 
།གང་དུས་གསུམ་དུ་མི་དམིགས་པ་དེ་ནི་མིང་མ་མཆིས་པ། 
མཚན་ཉིད་མ་མཆིས་པ་མཚན་མ་མ་མཆིས་པ། 
གདགས་སུ་མ་མཆིས་པ་སྟེ། 
གཞན་དུ་མ་ལགས་ཀྱི་མིང་ཙམ་དང་། 
བརྡ་ཙམ་དང་། 
ཐ་སྙད་ཙམ་དང་། 
ཀུན་རྫོབ་ཙམ་དང་། 
བརྗོད་པ་ཙམ་དང་། 
གདགས་པ་ཙམ་དུ་སེམས་ཅན་རྣམས་གཟུད་པའི་དོན་དུ་བགྱི་བ་མ་གཏོགས་པར་[^246K]མ་རིག་པ་དེ་ནི་དོན་དམ་པར་དམིགས་སུ་མ་མཆིས་སོ། 
།ཆོས་གང་དོན་དམ་པར་དམིགས་སུ་མ་མཆིས་པ་དེ་ནི་གདགས་སུ་མ་མཆིས་པ་ཐ་སྙད་དུ་བགྱིར་མ་མཆིས་པ་བརྗོད་དུ་མ་མཆིས་པ་སྟེ་བཅོམ་ལྡན་འདས་གང་མིང་ཙམ་ཞེས་བགྱི་བ་ནས་གདགས་པ་ཙམ་གྱི་བར་དེ་དག་ཀྱང་ཡང་དག་པར་མ་ལགས་པ་ཞེས་རྒྱ་ཆེར་འབྱུང་ངོ་། 
།དེ་ལྟར་[^247K]བྱས་ན། 
ཆོས་ཀྱི་འཁོར་ལོ་བསྐོར་བ་ན། 
།གཟོད་ནས་ཞི་ཞིང་མ་སྐྱེས་དང་། 
།རང་བཞིན་མྱ་ངན་འདས་པ་ཞེས། 
།ཆོས་རྣམས་མགོན་པོ་ཁྱོད་ཀྱིས་བསྟན། 
།ཅེས་བྱ་བའི་ཚིགས་སུ་བཅད་པ་འདི་ལེགས་པར་བཤད་པར་འགྱུར་ཏེ། 
།འདིས་ནི་ཆོས་ཐམས་ཅད་དུས་གསུམ་དུ་མཉམ་པ་ཉིད་དུ་ཡོངས་སུ་བསྟན་ཏོ། 
།གཟོད་མ་ནི་མ་འོངས་པའི་དུས་ཏེ་རང་བཞིན་དང་བྲལ་བའི་ཕྱིར་དེར་ཞི་བའོ། 
།ད་ལྟར་བྱུང་བའི་དུས་ན་ཡང་མ་སྐྱེས་ཏེ། 
རང་བཞིན་དང་བྲལ་བ་ཉིད་ཀྱི་ཕྱིར་རོ། 
།འདས་པའི་དུས་ན་ཡང་[^248K]རང་བཞིན་གྱི་ངོ་བོ་ཉིད་ཀྱིས་མྱ་ངན་ལས་འདས་པ་སྟེ། 
རང་བཞིན་དང་བྲལ་བ་ཉིད་ཀྱི་ཕྱིར་རོ། 
།ཡབ་དང་སྲས་མཇལ་བའི་མདོ་ལས། 
ཇི་སྐད་དུ། 
ཆོས་འདི་དག་ཐམས་ཅད་ནི་དུས་གསུམ་དུ་མཉམ་པ་ཉིད་ཀྱིས་མཉམ་པ་སྟེ། 
འདས་པའི་དུས་ན་ཡང་ཆོས་ཐམས་ཅད་རང་བཞིན་དང་བྲལ་བའོ། 
།མ་འོངས་པ་དང་། 
ད་ལྟར་བྱུང་བའི་དུས་ན་ཡང་ཆོས་ཐམས་ཅད་རང་བཞིན་དང་བྲལ་བའོ་ཞེས་གསུངས་པ་ལྟ་བུའོ། 
།ཡང་དེ་ཉིད་ལས་གསལ་བར་མཛད་དེ། 
ཆོས་ཐམས་ཅད་ནི་རང་བཞིན་གྱིས་སྟོང་པའོ། 
།ཆོས་གང་ལ་རང་བཞིན་མ་མཆིས་པ་དེ་ནི་འདས་པ་མ་ལགས། 
མ་འོངས་པ་མ་ལགས། 
ད་ལྟར་བྱུང་བ་མ་ལགས་སོ། 
།དེ་ཅིའི་སླད་དུ་ཞེ་ན། 
རང་བཞིན་མ་མཆིས་པ་ནི་འདས་པ་ཞེས་གདགས་པར་བགྱི་བ་མ་ལགས། 
མ་འོངས་པ་དང་ད་ལྟར་བྱུང་བ་ཞེས་གདགས་པར་བགྱི་བ་མ་ལགས་སོ་ཞེས་འབྱུང་ངོ་། 
།སྐྱེ་བ་མེད་པ་ལ་སོགས་པ་ཡང་། 
ཡང་དག་པའི་ཀུན་རྫོབ་ཏུ་གཏོགས་པ་ཡིན་དུ་ཟིན་ཀྱང་། 
དམ་པའི་དོན་དང་མཐུན་པའི་ཕྱིར། 
།འདི་ནི་དམ་པའི་དོན་ཞེས་བྱ། 
།ཡང་དག་ཏུ་ན་སྤྲོས་པ་ཡི[^249K]། 
།ཚོགས་རྣམས་ཀུན་ལས་དེ་གྲོལ་ཡིན། 
།དོན་དམ་པ་ནི་དངོས་པོ་དང་དངོས་པོ་མེད་པ་དང་། 
སྐྱེ་བ་དང་མི་སྐྱེ་བོ་དང་། 
སྟོང་པ་དང་མི་སྟོང་པ་ལ་སོགས་པ་སྤྲོས་པའི་དྲ་བ་མཐའ་དག་སྤངས་པའོ། 
།སྐྱེ་བ་མེད་པ་ལ་སོགས་པ་ནི་དེ་ལ་འཇུག་པ་དང་མཐུན་པའི་ཕྱིར་དོན་དམ་པ་[^250K]ཞེས་ཉེ་བར་འདོགས་སོ། 
།ཡང་དག་ཀུན་རྫོབ་རྣམས་ཀྱི་སྐས། 
།མེད་པར་ཡང་དག་ཁོང་པ་[^251K]ཡི། 
།སྟེང་དུ་འགྲོ་བར་བྱ་བ་ནི། 
།མཁས་ལ་རུང་བ་མ་ཡིན་ནོ། 
།ཅིའི་ཕྱིར་དངོས་སུ་དོན་དམ་པ་མ་[^252K]ཡིན་པ་བསྟན་པ། 
སྐྱེ་བ་ལ་སོགས་མེད་པའི་ཕྱིར། 
།སྐྱེ་བ་མེད་ལ་སོགས་མི་སྲིད། 
།དེ་ཡི་ངོ་བོ་བཀག་པའི་ཕྱིར། 
།དེ་ཡི་ཚིག་གི་སྒྲ་མི་སྲིད། 
།ཡུལ་མེད་པ་ལ་དགག་པ་ཡི། 
།སྦྱོར་བ་ལེགས་པ་ཡོད་མ་ཡིན། 
།རྣམ་པར་རྟོག་ལ་བརྟེན་[^253K]ན་ཡང་། 
ཀུན་རྫོབ་པར་འགྱུར་ཡང་དག་མིན། 
།སྐྱེ་བ་ལ་སོགས་མེད་ན་དེ་བརྗོད་པའི་[^254K]སྒྲའི་སྦྱོར་བ་མི་འཐད་དོ། 
།དེ་བས་ན་ཡུལ་མེད་པ་ལ་དགག་པའི་ཕྱིར་སྐྱེ་བ་ཡང་མེད་པས་སྐྱེ་བ་མེད་པ་ལ་སོགས་པ་མི་སྲིད་དོ། 
།ཇི་སྟེ་རང་གི་མཚན་ཉིད་ནི་སྒྲ་འདི་དག་གི་ཡུལ་མ་ཡིན་མོད་ཀྱི། 
འོན་ཀྱང་ཐོག་མ་མེད་པའི་དུས་ཀྱི་བག་ཆགས་ལས་བྱུང་བའི་རྣམ་པར་རྟོག་པ་ལ་སྣང་བའི་ངང་ཅན་གྱི་དོན་ཡུལ་ཉིད་དུ་བདག་གིར་བྱས་ཏེ། 
ཆོས་ཅན་འདི་ཉིད་ལ་བརྟེན་ནས་སྐྱེ་བ་ལ་སོགས་པ་རྣམ་པར་རྟོག་པ་ལ་སྣང་བའི་དོན་འདི་ཅི་གཞན་དག་འདོད་པའི་དོན་ལ་བརྟེན་ནམ། 
འོན་ཏེ་མ་ཡིན་ཞེས་ཡོད་དམ་མེད་པ་[^255K]སེམས་པར་བྱེད་ཀྱི། 
སྐྱེ་བ་ལ་སོགས་པ་རྣམ་པར་\[༧༤ན\]རྟོག་པ་ལ་སྣང་བའི་དོན་[^256K]ནི་སྤོང་བར་མི་བྱེད་དེ། 
དེ་ཉིད་བློ་ལ་བསྐྱེད་པར་[^257K]བྱ་བའི་ཕྱིར་སྒྲ་སྦྱོར་བའི་ཕྱིར་རོ་ཞེ་ན། 
རྣམ་པར་རྟོག་པ་ཡང་རྣམ་པར་ཤེས་པའི་ངོ་བོ་ཉིད་ཡིན་པས་དེ་དཔྱད་པ་ཉིད་ཀྱིས་བསལ་ཟིན་པ་[^258K]མ་ཡིན་ནམ། 
གཞན་ཡང་དེ་ལྟ་ན་ཀུན་རྫོབ་ཅེས་བྱ་བའི་རྣམ་པར་རྟོག་པའི་བློ་ལ་བརྟེན་པའི་ཕྱིར་མ་སྐྱེས་པ་ལ་སོགས་པ་ནི་ཀུན་རྫོབ་པར་འགྱུར་གྱི། 
དོན་དམ་པར་མ་ཡིན་ཏེ། 
ཤིང་ལ་སོགས་པ་སྒྲའི་དོན་བཞིན་ནོ། 
།གཞན་ཡང་དངོས་པོ་མ་གྲུབ་ན་དེ་ལ་ལྟོས་ནས་རབ་ཏུ་བརྟགས་པ་བདག་གི་དངོས་པོ་[^259K]དེ་ཁོ་ན་ལ་[^260K]དངོས་པོ་མེད་པ་ལ་སོགས་པ་ཡང་མེད་པ་ཉིད་དོ། 
།འདི་སྐད་གསུངས་ཏེ། 
གལ་ཏེ་དངོས་པོ་མ་གྲུབ་ན། 
།དངོས་པོ་མེད་པར་འགྱུར་མི་འགྱུར། 
།དངོས་པོ་གཞན་དུ་གྱུར་ན་ནི། 
།དངོས་པོ་མེད་ཅེས་སྐྱེ་བོ་[^261K]སྨྲ། 
།ཞེའོ། 
།དེ་སྐད་དུ། 
འོ་མར་ཞོ་ལ་སོགས་མེད་པ། 
།དེ་ན་སྔ་ན་མེད་ཅེས་བྱ། 
།ཞོ་ལ་འོ་མ་མེད་པ་ནི། 
།ཞི་གནས་མེད་པའི་མཚན་ཉིད་ཡིན། 
།མགོ་ཡི་[^262K]ཡན་ལག་ལྕོང་བ་དང་། 
།སྐྱེ་དང་སྲ་བ་རྣམ་སྤངས་པ། 
།རི་བོང་རྭ་ལ་སོགས་དངོས་སུ། 
།དེ་ནི་གཏན་མེད་བརྗོད་པ་ཡིན། 
།བ་ལང་ལ་ནི་རྟ་སོགས་མེད། 
།དེ་ནི་གཅིག་ལ་གཅིག་མེད་བརྗོད། 
།ཅེའོ། 
།གསོག་ཏུ་གྱུར་པ་དངོས་པོ་མེད་པར་གྱུར་པ་ཡང་། 
དངོས་པོ་ཡོད་པ་ཉིད་དུ་ངེས་པའི་ཟླས་དྲངས་ནས་རྣམ་པར་གཞག་སྟེ། 
མོ་གཤམ་ལ་སོགས་པ་དང་། 
བུ་ལ་སོགས་པ་ཡོད་པར་མ་ངེས་ན་མོ་གཤམ་གྱི་བུ་ལ་སོགས་པར་རྣམ་པར་རྟོག་པར་མི་འགྱུར་རོ། 
།དེ་བས་ན་བློ་གྲོས་རྒྱ་མཚོའི་མདོ་ལས་བསྟན་པ། 
ཚངས་པ་ཆོས་གང་ཡོངས་སུ་མ་གྲུབ་པ་དེ་ཡོད་པ་ཉིད་དུ་ཞེའམ། 
མེད་པ་ཉིད་དོ་ཞེས་ཁས་མི་ལེན་ཏོ་ཞེས་[^263K]འབྱུང་བ་འདི་ལེགས་པར་བཤད་པ་ཡིན་པར་[^264K]འགྱུར་རོ། 
།ལང་ཀར་གཤེགས་པ་ལས་ཀྱང་། 
ཡོད་པའི་ཟླས་དྲངས་མེད་པ་སྟེ། 
།མེད་པའང་ཡོད་པའི་[^265K]ཟླས་དྲངས་སོ། 
།དེ་བས་མེད་པར་[^266K]བསམ་མི་བྱ། 
།ཡོད་པ་ཉིད་དུའང་མི་བརྟག་[^267K]གོ། 
།གང་ལ་ཅི་ཡང་མི་སྐྱེ་བ། 
།ཅི་ཡང་འགག་པར་མི་འགྱུར་ཏེ། 
།འཇིག་རྟེན་རྣམ་པར་དབེན་མཐོང་བ། 
།དེ་ལ་ཡོད་དང་མེད་པ་མེད། 
།ཅེས་གསུངས་སོ། 
།དེ་ལ་དོན་ནི་དེ་[^268K]ཡིན་ཏེ། 
།ཡོད་པའི་ཟླས་དྲངས་ནས་མེད་པ་[^269K]རྣམ་པར་གཞག་སྟེ། 
དཔེར་ན་ཞི་གནས་མེད་པ་ལ་སོགས་པ་མེད་པ་[^270K]རྣམ་པ་གསུམ་ལྟ་བུའོ། 
།མེད་པའི་ཟླས་དྲངས་ནས་ཡོད་པ་སྟེ། 
དཔེར་ན་སྐྱེ་བ་སྔ་ན་མེད་པ་ལྟ་བུའོ། 
།སྔ་ན་ཡོད་པ་སྐྱེ་འགྱུར་ན། 
།སྐྱེས་པ་ཡང་ནི་སྐྱེ་བར་འགྱུར། 
།ཞེའོ། 
།དེ་ལྟ་བས་ན། 
བློ་གྲོས་བཟང་པོས་གང་གསུངས་པ། 
གང་དག་བདག་དངོས་གཞན་དངོས་དང་། 
།དངོས་དང་དངོས་པོ་མེད་མཐོང་བ། 
།དེ་དག་སངས་རྒྱས་བསྟན་པ་ལ། 
།ཡང་དག་མཐོང་བ་མ་ཡིན་ནོ། 
།ཡང་དག་དངོས་རྣམས་རྟེན་[^271K]བྱས་ནས། 
།ཆུ་ཡི་ཟླ་བ་ལྟ་བུར་ནི། 
།ཡང་དག་མ་ཡིན་ལོག་མིན་པར། 
།འདོད་པ་དེ་དག་ལྟས་མི་འཕྲོགས། 
།ཐམས་ཅད་རྟག་མིན་མི་རྟག་པའང་། 
།ཅི་ཡང་མེད་དེ་རྟག་དེ་བཞིན། 
།དངོས་ཡོད་རྟག་དང་མི་རྟག་པར། 
།འགྱུར་ན་དེ་ནི་ག་ལ་ཡོད། 
།གང་ཅི་བརྗོད་པ་ཐམས་ཅད་ནི། 
།ངོ་བོ་ཉིད་ཀྱིས་སྟོང་རིག་བྱ། 
།སྟོང་ཞེས་བྱ་བ་དེ་ཡང་སྟོང་། 
།འདི་ལྟར་མི་སྟོང་ཡོད་མ་ཡིན། 
།སུ་ལ་སྟོང་ཉིད་འདི་འབྱུང་བ། 
།དེ་ལ་དོན་རྣམས་ཐམས་ཅད་འབྱུང་། 
།སུ་ལ་སྟོང་ཉིད་མི་འབྱུང་བ། 
།དེ་ལ་ཅི་ཡང་འབྱུང་བ་མེད། 
།ཅེས་བྱ་བ་འདི་ནི་ལེགས་པར་གསུངས་པའོ། 
།དེ་བས་ན་ཀླུའི་རྒྱལ་པོ་རྒྱ་མཚོས་ཞུས་པ་ཆེན་པོ་ལས། 
སྔོན་མཐའ་སྟོང་ཞིང་ཕྱི་མའི་མཐའ་ཡང་སྟོང་། 
།སྐྱེ་དང་འཇིག་དང་གནས་པའི་དངོས་པོ་སྟོང་། 
།འདི་ནི་དངོས་པོ་ཡོད་མིན་དངོས་མེད་མིན། 
།ཆོས་རྣམས་ཐམས་ཅད་ངོ་བོ་ཉིད་ཀྱིས་སྟོང་། 
།ཞེས་གསུངས་སོ། 
།འོ་ན་དེ་ནི་རྟོགས་གྱུར་པས། 
།དེ་ཡི་རང་བཞིན་མངོན་སུམ་ཕྱིར། 
།མི་མཁས་རྣམས་ཀྱང་དངོས་རྣམས་ཀྱི། 
།དངོས་པོ་འདི་འདྲ་ཅིས་མི་རྟོགས། 
།དེ་རྟོགས་ན་དེའི་རང་གི་ངོ་བོ་མི་རྟོགས་པ་ནི་མི་རིགས་ཏེ། 
བུམ་པས་དབེན་པའི་ས་གཞི་དམིགས་ན། 
དེའི་བདག་ཉིད་དུ་གྱུར་པ་བུམ་པས་དབེན་པ་རྟོགས་པ་བཞིན་ནོ། 
།དངོས་པོ་རྣམས་ནི་སོ་སོའི་སྐྱེ་བོའི་ལྟ་བ་དཀར་པོ་མ་ཡིན་པ་ཐ་ཤལ་རྣམས་ཀྱིས་ཀྱང་དངོས་པོ་ལ་སོགས་པའི་རྣམ་པ་མེད་པ་ལས་སྒྲོ་བཏགས་པས། 
སྒྲོ་བཏགས་པ་ཡང་དག་པ་ཇི་སྐད་དུ་སྨོས་པ་མཐའ་དག་དང་བྲལ་བ་ཁོ་ན་ཡིན་པར་རྟོགས་ན། 
ཅིའི་ཕྱིར་དེ་ལྟར་[^272K]ཡིན་པར་མི་རྟོགས་ཤེ་ན། 
མ་ཡིན་ཐོག་མེད་རྒྱུད་ལྕི་བར། 
།དངོས་པོར་སྒྲོ་བཏགས་དབང་བྱས་པས། 
།དེ་ཕྱིར་སྲོག་ཆགས་ཐམས་ཅད་ཀྱིས། 
།མངོན་སུམ་རྟོགས་པར་མི་འགྱུར་རོ། 
།ཐོག་མ་མེད་པའི་སྲིད་པར་སྐྱེས་པ་དངོས་པོ་ལ་མངོན་པར་ཞེན་པའི་དུག་གིས་དཀྲུགས་པའི་བློ་ཅན་དག་གིས་མངོན་སུམ་ཙམ་དུ་རྟོགས་པས་[^273K]རྣམ་པ་ཁོང་དུ་ཆུད་པར་མི་ནུས་ཏེ། 
འདྲ་བ་གཅིག་ནས་གཅིག་ཏུ་བརྒྱུད་པ་[^274K]དམིགས་པས་བློ་སྣད་པ་དག་གིས་སྐད་ཅིག་པ་[^275K]ཉིད་མི་རྟོགས་པ་བཞིན་ནོ། 
།གཞན་ཡང་འདི་ནི་ངོ་མཚར་མི་ཆེ་སྟེ། 
འདི་ལྟར་བུམ་པ་དང་བ་ལང་ཉིད་ལ་སོགས་པས་དབེན་པའི་བ་ལང་ལ་སོགས་པའི་དབྱིབས་གསལ་བར་མ་[^276K]མཐོང་ཡང་། 
སེར་སྐྱ་དང་གཟེགས་མ་ལ་སྤྱོད་པའི་ལུགས་ཀྱིས་བློ་གྲོས་ཤིན་ཏུ་ཕྱིན་ཅི་[^277K]ལོག་ཏུ་གྱུར་པ་དག་དེ་ལྟར་རྟོགས་པར་མི་བྱེད་དོ། 
།འོ་ན་སུ་དག་གིས་དེ་རྟོགས་ཤེ་ན། 
བཤད་པ། 
དེ་ལ་སྒྲོ་འདོགས་གཅོད་བྱེད་པ། 
།ཤེས་པར་བྱེད་པའི་གཏན་ཚིགས་ཀྱིས། 
།རྗེས་སུ་དཔོག་པ་[^278K]རྣམ་ཤེས་བྱེད། 
།རྣལ་འབྱོར་དབང་རྣམས་མངོན་སུམ་གསལ། 
།དངོས་པོ་ལ་སོགས་པར་སྒྲོ་འདོགས་པ་བསལ་བ་བསྒྲུབ་པ་ཕྱོགས་ཙམ་ཞིག་ཇི་སྐད་བསྟན་པ་དག་གི་[^279K]ཐོས་པ་བས་མཐོ་བ། 
བསམས་པ་[^280K]ལས་བྱུང་བའི་ཆོས་རབ་ཏུ་རྣམ་པར་འབྱེད་པ་བསགས་པ་དག་སྤྲོས་པ་དང་བྲལ་བ་ངེས་པར་བརྟག་པར་[^281K]བྱེད་དོ། 
།རྣལ་འབྱོར་པའི་དབང་ཕྱུག་རྣམས་ནི་ཆོས་ཐམས་ཅད་ཀྱི་རང་བཞིན་མཉམ་པ་ཉིད་དུ་རྣམ་པར་ཕྱེ་བའི་ཏིང་ངེ་འཛིན་ལ་སོགས་པ་ལས་བྱུང་བའི་ཡེ་ཤེས་རྣམ་པར་རྟོག་པའི་དྲི་མ་དང་བྲལ་བ་ཉིད་ཀྱིས་ནང་དང་ཕྱིའི་དངོས་པོ་མ་བརྟགས་ན་[^282K]དགའ་བ་སྙིང་པོ་མེད་པ། 
ཆུ་ཤིང་གི་སྡོང་པོ་ལྟ་བུ་ཐམས་ཅད་ཇི་ལྟར་སྒྲོ་འདོགས་པའི་ས་བོན་ཡང་ཕྱིས་མི་སྐྱེ་བ་དེ་ལྟར་ཐུགས་སུ་ཆུད་དེ། 
སྙིང་རྗེ་ཆེན་པོ་ལ་འཇུག་པའི་མདོ་ལས། 
ཇི་ལྟར་ཆུ་ཤིང་རློན་པའི་སྡོང་པོ་ལ། 
།ཞེས་བྱ་བ་ལ་སོགས་པ་ཇི་སྐད་གསུངས་པ་ལྟ་བུའོ། 
།ཆེད་དུ་བརྗོད་པ་ལས་ཀྱང་། 
གང་ཞིག་ཨུ་དུམ་བཱ་[^283K]ར་དག་ལ་མེ་ཏོག་ལྟར། 
།སྲིད་པ་དག་ལ་སྙིང་པོ་མེད་པར་སེམས་བྱེད་པ། 
།དགེ་སློང་འདི་ནི་ཕ་རོལ་མིན་པའི་ཕ་རོལ་སོན[^284K]། 
།སྤྲུལ་རྒས་པ་ཡི་པགས་པ་རྙིང་པ་བརྗེ་བ་[^285K]བཞིན། 
།ཞེས་གསུངས་སོ། 
།ཆོས་ཐམས་ཅད་རང་བཞིན་མེད་པར་ཁས་བླངས་ན། 
ཕྱོགས་ཀྱི་ཆོས་ལ་སོགས་པ་རང་ལས་[^286K]མ་གྲུབ་པའི་ཕྱིར་རྗེས་སུ་དཔག་པ་དང་། 
རྗེས་སུ་དཔག་པར་བྱ་བའི་ཐ་སྙད་མི་འགྲུབ་པ་མ་ཡིན་ནམ། 
དེའི་ཕྱིར་རྗེས་སུ་དཔོག་པ་པོས་ཇི་ལྟར་གཏན་ལ་དབབ། 
གལ་ཏེ་ཡང་ཆོས་ཐམས་ཅད་རང་བཞིན་མེད་པར་སྒྲུབ་པའི་གཏན་ཚིགས་མ་བརྗོད་ན། 
དེའི་ཚེ་[^287K]གཏན་ཚིགས་མེད་པར་མི་འགྲུབ་པའི་ཕྱིར་འདོད་པའི་དོན་མི་འགྲུབ་བོ། 
།ཅི་སྟེ་བརྗོད་ན་ནི་གཏན་ཚིགས་ཡོད་དེ། 
དེ་ལྟ་ན་ཡང་ཆོས་ཐམས་ཅད་རང་བཞིན་མེད་པར་མི་འགྲུབ་པས་འདོད་པའི་དོན་མི་འགྲུབ་པོ། 
།འདི་ནི་ཇི་[^288K]ན་སྟེ། 
འདི་ལྟར། 
གཞུང་གིས་བསྐྱེད་པའི་[^289K]བྱེ་བྲག་གིས[^290K]། 
།ཆོས་ཅན་སྤངས་ནས་མཁས་པ་དང་། 
།བུད་མེད་བྱིས་པའི་བར་དག་ལ། 
།གྲགས་པར་གྱུར་པའི་དངོས་རྣམས་ལ། 
།བསྒྲུབ་དང་སྒྲུབ་པའི་དངོས་པོ་འདི། 
།མ་ལུས་ཡང་དག་འཇུག་པར་འགྱུར། 
།དེ་ལྟ་མིན་ན་གཞི་མ་གྲུབ། 
།ལ་སོགས་ལན་ནི་ཇི་སྐད་གདབ། 
།བདག་ནི་སྣང་བའི་ངང་ཅན་གྱི[^291K]། 
།དངོས་པོ་དགག་པར་མི་བྱེད་དེ། 
།དེ་ལྟ་བས་ན་སྒྲུབ་པ་དང་། 
།བསྒྲུབ་བྱ་གཞག་པ་འཁྲུགས་པ་མེད། 
།རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་ཐམས་ཅད་ནི་ཕན་ཚུན་མི་མཐུན་པས་གྲུབ་པའི་[^292K]མཐས་བསྐྱེད་པ་ཆོས་ཅན་ཐ་དད་པ་[^293K]ཡོངས་སུ་བཏང་སྟེ། 
མཁས་པ་དང་བུད་མེད་དང་བྱིས་པའི་བར་གྱི་མིག་དང་རྣ་བ་ལ་སོགས་པའི་ཤེས་པ་ལ་སྣང་བའི་ངང་ཅན་གྱི་ཕྱོགས་སྒྲ་ལ་སོགས་པའི་ཆོས་ཅན་ལ་བརྟེན་ནས་འཇུག་གོ། 
།དེ་ལྟ་མིན་ན་དུ་བ་དང་། 
ཡོད་པ་ལ་སོགས་པའི་མེ་དང་མི་རྟག་པ་ཉིད་ལ་སོགས་པ་བསྒྲུབ་པར་འདོད་པ་ཐམས་ཅད་ཀྱི་གཏན་ཚིགས་ཀྱི་གཞི་འགྲུབ་པར་མི་འགྱུར་ཏེ། 
སྒྲུབ་པའི་[^294K]ཆོས་ཅན་ཡན་ལག་ཅན་དང་། 
ནམ་མཁའི་ཡོན་ཏན་ལ་སོགས་པའི་ངོ་བོ་རྣམས་མ་གྲུབ་པའི་ཕྱིར་རོ། 
།དེ་ལྟ་ན་ཆོས་གཉི་ག་དང་ལྡན་པའི་དཔེའི་ཆོས་ཅན་ཡང་མི་འགྲུབ་པ་ཉིད་དོ། 
།གལ་ཏེ་བསྒྲུབ་པ་[^295K]དང་སྒྲུབ་པའི་ཐ་སྙད་འདི་ལྟ་བུ་འདི་གཞན་དག་ཀྱང་ཁས་ལེན་ན་ནི་དེ་ལྟ་ན་མཁས་པ་བརྒལ་བའི་གྲགས་པ་འདི་ཅི་དགོས་ཏེ། 
འདི་ལྟར་རང་གི་ཕྱོགས་ལ་མི་ལྟ་བར་[^296K]གཞན་གྱི་ཕྱོགས་ཀྱི་ཉེས་པ་འདི་ཉིད་བརྗོད་དུ་ཟད་དོ། 
།ཁོ་བོ་ཡང་མིག་ལ་སོགས་པའི་ཤེས་པ་ལ་སྣང་བའི་ངང་ཅན་གྱི་དངོས་པོ་ནི་མི་སེལ་མོད་ཀྱི[^297K]། 
ཤེས་རབ་དང་ཡེ་ཤེས་ཀྱིས་དཔྱད་ན་ཆུ་ཤིང་གི་སྡོང་པོ་བཞིན་དུ་སྙིང་པོ་བག་ཙམ་ཡང་མི་སྣང་བས་དོན་དམ་པར་མི་འདོད་དོ། 
།དེ་ལྟ་བས་ན་སྣང་བའི་དོན་མ་བཀག་པ་ཉིད་ཀྱིས་མངོན་པར་ཞེན་པ་མེད་པའི་བསྒྲུབ་པ་[^298K]དང་། 
སྒྲུབ་པའི་ཐ་སྙད་འཇུག་པས་ཆོས་ཐམས་ཅད་རང་བཞིན་མེད་པར་སྨྲ་བ་ལ་གནོད་པ་ཅི་ཡང་མེད་དོ། 
།ཇི་སྐད་དུ། 
འཛིན་པ་སྡུག་ལ་མི་བརྟེན་[^299K]ན། 
།ཐ་སྙད་རབ་ཏུ་འགྲུབ་འགྱུར་ལ། 
།ཐ་སྙད་རྣམས་ལ་མཁས་གྱུར་ན། 
།བསྟན་བཅོས་དོན་ལ་རྨོངས་པ་མེད། 
།ཅེས་གསུངས་པ་ལྟ་བུའོ། 
།དོན་དམ་པའི་ཚུལ་ལ་སྡང་བས་དབང་སྒྱུར་བ་གང་དག་འདི་ལྟ་སྟེ། 
ཆོས་ཐམས་ཅད་རང་བཞིན་མེད་པར་ལྟ་བ་ཉིད་ནི་མེད་པ་ཉིད་དུ་ལྟ་བར་སྤྱི་བོ་ནས་དབང་བསྐུར་བ་ཉིད་[^300K]ཡིན་ནོ་ཞེས་སྨྲ་བ་དང་། 
དེ་ལྟས་རྒྱུ་དང་འབྲས་བུ་སྐུར་འདེབས་པ། 
།ལོག་ལྟས་དཀར་ཕྱོགས་དྲུངས་འབྱིན་དམ་ཆོས་ཀྱི། 
།ལོ་ཏོག་སེར་བ་ནམ་མཁའི་མེ་ཏོག་འདི། 
།ལེགས་འདོད་རྣམས་ཀྱིས་རྒྱང་རིང་སྤང་བར་བྱ། 
།ཞེས་སྨྲ་བ་དེ་དག་གི་ཕྱིར་འདི་བརྗོད་དེ། 
དེ་ཕྱིར་ཐོག་མེད་སྲིད་རྒྱུད་ནས། 
།དངོས་དང་དངོས་མེད་རྟོགས་[^301K]སོགས་ཀྱི། 
།རིགས་མཐུན་ས་བོན་ཡོད་པར་ནི། 
།རྗེས་སུ་དཔག་པར་བྱ་བ་ཡིན། 
།འདི་ནི་དངོས་པོའི་མཐུ་སྟོབས་ཀྱིས[^302K]། 
།འབྱུང་བ་མ་ཡིན་དེ་མེད་ཕྱིར། 
།དངོས་པོ་རྣམས་ཀྱི་བདག་ཉིད་དེ། 
།རྒྱ་ཆེར་རབ་ཏུ་བཀག་པ་ཡིན། 
།རིམ་གྱིས་འབྱུང་ཕྱིར་གློ་བུར་མིན། 
།རྟག་འབྱུང་མ་ཡིན་རྟག་པ་[^303K]མིན། 
།དེ་བས་གོམས་འདྲ་དེ་ཉིད་ཕྱིར། 
།དང་པོ་རང་གི་རིགས་ལས་སྐྱེས། 
།འདི་ལྟར་དོན་དམ་པར་ན་དངོས་པོ་འདི་དག་ཐམས་ཅད་ནི་སྤྲོས་པ་ཐམས་ཅད་དང་བྲལ་བ་ཡིན་ན། 
དེ་ལྟ་བུ་དེ་དག་ལ་བློ་དཀར་པོ་མ་ཡིན་པ་རྣམས་ཀྱིས་[^304K]དངོས་པོ་དང་དངོས་པོ་མེད་པ་ལ་སོགས་པ་[^305K]རྣམ་པར་རྟོག་པ་དག་འབྱུང་སྟེ། 
དེ་དག་ཀྱང་ཐོག་མ་མེད་པའི་ལས་དང་སྲིད་པ་ལ་སོགས་པའི་རྒྱུན་ནས་རིགས་མཐུན་པའི་ས་བོན་བོར་[^306K]ན་རྒྱུ་གཞན་མེད་དོ། 
།དེ་དག་ནི་དམིགས་པའི་སྟོབས་ཀྱིས་འབྱུང་བ་ཡང་མ་ཡིན་ཏེ། 
དངོས་པོ་དང་དངོས་པོ་མེད་པ་ལ་སོགས་པའི་བདག་ཉིད་ཀྱི་དངོས་པོ་རྣམས་རྒྱ་ཆེར་བཀག་པའི་ཕྱིར་རོ། 
།དེ་ལ་གལ་ཏེ་རང་གི་རིགས་མཐུན་པའི་ས་བོན་གྱི་རྒྱུ་མེད་དུ་ཟིན་ན། 
དེ་ལས་ལྷག་མ་གཞན་ཅི་ཞིག་ཡོད། 
འོ་ན་སྐྱེ་བའི་རྒྱུ་མེད་པའམ། 
རྒྱུ་རྟག་པ་སྐྱེས་པའམ། 
བདག་ཉིད་རྟག་པ་དེ་ཡོད་དེ། 
ཇི་ལྟར་གློ་བུར་འབྱུང་བར་སྨྲ་བ་དང་། 
དབང་ཕྱུག་ལ་སོགས་པའི་རྒྱུ་ལ་འཆེལ་པ་དང་། 
ཤེས་པ་ཡོད་པ་རྟག་ཅེས་ཁས་ལེན་པ་ལྟ་བུའོ་ཞེ་ན། 
དེ་ལྟ་ན་[^307K]ཡང་མ་ཡིན་ཏེ། 
དེ་དག་རིམ་གྱིས་འབྱུང་བའི་ཕྱིར་རོ། 
།རྒྱུ་ལ་མི་ལྟོས་པ་དང་རྟག་ཏུ་ཉེ་བར་[^308K]གནས་པའི་རྒྱུ་དང་། 
རང་བཞིན་རྣམས་ནི་རིམ་གྱིས་འབྱུང་བ་དང་འགལ་ལོ། 
།དེ་བས་ན་དངོས་པོ་ལ་སོགས་པར་རྣམ་པར་རྟོག་པའི་ཕྱིར་ཚེ་འདི་ལ་དང་པོ་བྱུང་བ་དག་ཀྱང་འདྲ་བ་ལ་གོམས་པའི་བག་ཆགས་ལས་སྐྱེ་བར་རྗེས་སུ་དཔག་སྟེ། 
སྐྱེས་པ་རྣམས་གོང་ནས་གོང་དུ་ཆུང་ངུ་དང་འབྲིང་དང་ཆེན་པོ་ལ་སོགས་པའི་བྱེ་བྲག་གིས་[^309K]ཐ་དད་པ་གོམས་པའི་སྟོབས་ལས་འབྱུང་བ་དངོས་པོ་ལ་སོགས་པ་རྣམ་པར་རྟོག་པ་བཞིན་ནོ། 
།དེའི་ཕྱིར་ཐོག་མ་མེད་པའི་སྲིད་པ་གཞན་གྲུབ་པོ། 
།འདིས་ནི་མ་འོངས་པའི་སྲིད་པ་རྗེས་སུ་དཔག་པ་ཡང་བཤད་ཟིན་ཏེ། 
འདི་ལྟར་འདོད་ཆགས་དང་མ་བྲལ་བའི་འཆི་བའི་སེམས་ལ་[^310K]ནི་བདག་དང་བདག་གི་ལ་ཆགས་པའི་ཕྱིན་ཅི་ལོག་གི་བག་ཆགས་དང་འབྲེལ་པའི་ཕྱིར་སེམས་གཞན་གྱིས་མཚམས་སྦྱོར་ནུས་ཏེ། 
དེ་སྔོན་གྱི་སེམས་སྐྱེས་པ་དང་འདྲ་བས་སྒྲུབ་པ་གསལ་ལོ། 
།དེ་ཕྱིར་རྟག་ཆད་ལྟ་བ་རྣམས། 
།གཞུང་འདི་ལ་ནི་རིང་དུ་གནས། 
།ལྡོག་དང་རྗེས་སུ་འཇུག་པ་ཡང་། 
།ས་བོན་མྱུ་གུ་ལྕུག་སོགས་བཞིན། 
།དོན་དམ་པར་རྟག་པ་དང་ཆད་པ་དག་གི་སྐབས་མེད་པ་ཉིད་དེ། 
དེ་གཉིས་[^311K]ནི་དངོས་པོ་ལ་བརྟེན་པ་ཡིན་པས་དངོས་པོ་ཡོད་[^312K]ན་དེ་དག་ལྟག་ལ་ཡོད། 
ཀུན་རྫོབ་ཀྱི་བདེན་པ་ལ་བརྟེན་ནས་ནི་སྔ་མ་སྔ་མའི་སྐད་ཅིག་ལོག་ན་སྐད་ཅིག་གཞན་དང་གཞན་འབྱུང་བས་དངོས་པོ་རྣམས་ལ་ཐོག་མ་དང་ཐ་མ་མེད་དེ། 
ཕྱི་རོལ་པ་དག་འདོད་པ་དང་འདྲ་བས་དེ་གཉིས་ཤིན་ཏུ་ཡོད་པར་མི་འགྱུར་རོ། 
།འདིར་གསུངས་པ། 
ཡོད་ན་དངོས་པོ་རྟག་འགྱུར་ལ། 
།མེད་ན་ངེས་པར་ཆད་འགྱུར་ཏེ། 
།དངོས་ཡོད་གཉི་གར་འགྱུར་བས་ན། 
།དེ་ཕྱིར་དངོས་པོ་ཁས་མི་བླང་། 
།གང་ཕྱིར་དངོས་པོར་རང་[^313K]འབྱུང་བ། 
།དེ་ཕྱིར་ཆད་པར་འགྱུར་མ་ཡིན། 
།གང་ཕྱིར་དངོས་པོ་ལྡོག་འགྱུར་བ། 
།དེ་ཕྱིར་རྟག་པར་འགྱུར་མ་ཡིན། 
།གང་དག་བྱང་ཆུབ་བརྟེན་པའི་[^314K]ཕྱིར། 
།དོན་དུ་མེད་པར་ཁས་མི་འཆེ། 
།མི་སེམས་སྤྱོད་པར་མི་བྱེད་པ། 
།དེ་དག་ཇི་ལྟར་མེད་པར་འདོད། 
།ཅེའོ། 
།དཀོན་མཆོག་སྤྲིན་ལས་ཀྱང་། 
ཇི་ལྟར་ན་བྱང་ཆུབ་སེམས་དཔའ་ཐེག་པ་ཆེན་པོ་ལ་མཁས་པ་ཡིན་ཞེ་ན། 
འདི་ལ་བྱང་ཆུབ་སེམས་དཔའ་བསླབ་པ་ཐམས་ཅད་ལ་ཡང་སློབ་ལ། 
སློབ་པ་ཡང་མི་དམིགས། 
བསླབ་པའི་ལམ་ལ་ཡང་མི་དམིགས་གང་སློབ་པ་དེ་ཡང་མི་དམིགས་ཏེ། 
རྒྱུ་དེ་དང་རྐྱེན་དེ་དང་གཞི་དེས་ཆད་པར་ལྟ་བར་མི་འགྱུར་ཞེས་གསུངས་སོ། 
།ཡང་དེ་ཉིད་ལས། 
།རིགས་ཀྱི་བུ་འདི་ལ་བྱང་ཆུབ་སེམས་དཔའ་ཡང་དག་པའི་ཤེས་རབ་ཀྱིས་གཟུགས་ལ་རྟོག 
།ཚོར་བ་དང་། 
འདུ་ཤེས་དང་། 
འདུ་བྱེད་རྣམས་དང་། 
རྣམ་པར་ཤེས་པ་ལ་རྣམ་པར་རྟོག་སྟེ། 
དེ་གཟུགས་ལ་རྟོག་པ་ན་གཟུགས་ཀྱི་སྐྱེ་བ་མི་དམིགས[^315K]། 
ཀུན་འབྱུང་བ་མི་དམིགས། 
འགག་པ་མི་དམིགས་སོ། 
།ཚོར་བ་དང་། 
འདུ་ཤེས་དང་། 
འདུ་བྱེད་རྣམས་[^316K]དང་། 
རྣམ་པར་ཤེས་པའི་སྐྱེ་བ་མི་དམིགས། 
ཀུན་འབྱུང་བ་མི་དམིགས། 
འགག་པ་མི་དམིགས་སོ། 
།དེ་ཡང་དོན་དམ་པར་སྐྱེ་བ་མེད་པར་དཔྱོད་པའི་ཤེས་རབ་ཀྱིས་ཡིན་གྱི། 
ཐ་སྙད་ཀྱི་རང་བཞིན་དུ་ནི་མ་ཡིན་ནོ་ཞེས་ཡོངས་སུ་བསྟན་པ་ཡིན་ནོ། 
།རྣམ་པར་གྲོལ་བ་ཡང་གཞུང་འདི་ལ་སླ་བ་ཉིད་དེ། 
འདི་ལྟར། 
ཆོས་ལ་བདག་མེད་མཁས་པ་ནི། 
།རང་བཞིན་མེད་པ་[^317K]གོམས་བྱས་པས། 
།ཕྱིན་ཅི་ལོག་ལས་བྱུང་བ་ཡི། 
།ཉོན་མོངས་སྒྲིམ་པ་[^318K]མེད་པར་སྤོང་། 
།ཟླ་བའི་སྒྲོན་མའི་ཏིང་ངེ་འཛིན་ལས་འདི་སྐད་[^319K]དུ། 
དེས་གང་ཆགས་པ་དང་། 
གང་ལ་ཆགས་པ་དང་། 
གང་གིས་[^320K]ཆགས་པའི་ཆོས་དེ་ཡང་དག་པར་རྗེས་སུ་མི་[^321K]མཐོང་ངོ་ཞེས་རྒྱ་ཆེར་གསུངས་སོ། 
།འདིར་ཡང་གསུངས་པ། 
དངོས་པོར་ཁས་ལེན་ཡོད་ན་ནི། 
།འདོད་ཆགས་ཞེ་སྡང་མི་བཟད་[^322K]འབྱུང་། 
།ལྟ་བ་མ་རུངས་ཡོངས་སུ་འཛིན། 
།དེ་ལས་བྱུང་བའི་རྩོད་པར་འགྱུར། 
།དེ་ནི་ལྟ་བ་ཀུན་གྱི་རྒྱུ། 
།དེ་མེད་ཉོན་མོངས་མི་འབྱུང་སྟེ། 
།དེ་བས་དེ་ནི་ཡོངས་ཤེས་ན། 
།ལྟ་དང་ཉོན་མོངས་ཡོངས་སུ་འབྱུང་། 
།གང་གིས་དེ་ཤེས་འགྱུར་ཞེ་ན། 
།རྟེན་ཅིང་འབྱུང་བ་མཐོང་བས་ཏེ། 
།བརྟེན་ནས་སྐྱེས་པ་མ་སྐྱེས་ཞེས། 
།ཡང་དག་མཁྱེན་པ་མཆོག་གིས་གསུངས། 
།ཤེའོ། 
།གཞན་ཡང་རང་བཞིན་མེད་པའི་ཚུལ་ལ་གང་མི་འཐད་དོ་ཞེས་རྒོལ་བའི་ཉོན་མོངས་པ་དང་། 
ལས་དང་། 
སྐྱེ་བའི་ཀུན་ནས་ཉོན་མོངས་པ་ནི་གང་ཡིན། 
རྣམ་པར་བྱང་བ་ནི་གང་ཡིན། 
ལས་དང་འབྲས་བུར་འབྲེལ་པ་དང་། 
རྗེས་སུ་དཔག་པ་དང་། 
རྗེས་སུ་དཔག་པར་བྱ་བའི་ཐ་སྙད་ལ་སོགས་པ་ནི་གང་ཡིན། 
མ་རིག་པ་དང་འདུ་བྱེད་ལ་སོགས་པ་སྲིད་པའི་ཡན་ལག་རྣམས་ཀྱི་རྒྱུ་དང་འབྲས་བུའི་དངོས་པོ་དང་། 
གཉེན་པོ་གོམས་པར་བྱས་པ་ཤིན་ཏུ་ཉམས་སུ་ལེན་པས་ཉོན་མོངས་པ་དང་མི་མཐུན་པའི་གནས་འབྱུང་བ་དང་། 
དགེ་བ་དང་མི་དགེ་བའི་ལས་ཀྱི་རྣམ་པར་སྨིན་པ་སྡུག་པ་དང་མི་སྡུག་པ་འབྱུང་བ་དང་། 
དངོས་གང་ཡང་དག་ཇི་བཞིན་པ། 
།དེ་ནི་དེ་འདྲའི་རྟགས་[^323K]སེམས་ཀྱི། 
།རྒྱུ་ཡིན་དེ་ལས་དེ་ལྟའི་དངོས། 
།དེ་བས་དེས་བསྐྱེད་རྟགས་ཅན་བློ། 
།ཞེས་བྱ་བ་དེ་ལྟ་བུ་ནི་བསྐྱེད་པར་བྱ་བ་དང་སྐྱེད་པའི་དངོས་པོ་མ་ཡིན་ནམ་གལ་ཏེ་དེ་ལྟ་ན་ཡང་པོ་མ་བུ་ཅིག་ཅར་ཀླན་ཀ་ངན་པ་ཐམས་ཅད་ཀྱི་ལན་གདབ་པ་འདི་ངེས་པར་ཟུང་ཤིག[^324K]།རྒྱུ་དང་འབྲས་བུའི་དངོས་པོ་ནི། 
།ཀུན་རྫོབ་ཏུ་ནི་མ་བཟློག་པས། 
།ཀུན་ནས་ཉོན་མོངས་རྣམ་བྱང་སོགས། 
།རྣམ་པར་གཞག་པ་འཁྲུགས་པ་མེད། 
།གལ་ཏེ་རྣམ་པར་གཞག་པ་འདི་དོན་དམ་པར་ཁས་ལེན་ཅིང་རབ་ཏུ་འབད་ན་དེའི་ཚེ་རྡུལ་ཕྲ་མོ་ལ་སོགས་པ་ནས་རྣམ་པར་ཤེས་པ་ལ་ཐུག་པའི་བར་དག་གཅིག་པའམ་དུ་མའི་རང་བཞིན་དུ་སྒྲུབས་ཤིག 
།སྦྱོར་བ་སྔར་བརྗོད་པ་རྣམས་ཀྱི་ལན་ཡང་ཐོབ་ཤིག[^325K]།འདི་ལྟར་འདི་མ་ལུས་བར་བདེན་ཞིང་བརྫུན་པ་[^326K]མ་ཡིན་ཏེ། 
མི་[^327K]སླུ་བའི་ཆོས་ཅན་ནོ་ཞེས་ངེས་པར་ཁས་ལེན་ཏོ། 
།འདི་སྐད་ཅེས་ཀྱང་གསུངས་ཏེ། 
རྣམ་པར་དབེན་དོན་མི་ཤེས་ལ། 
།ཐོས་པ་ཙམ་ལ་འཇུག་[^328K]བྱེད་ཅིང་། 
།གང་དག་བསོད་ནམས་མི་བྱེད་པ། 
།[^329K]སྐྱེས་བུ་ཐ་ཤལ་དེ་དག་བརླག 
།ལས་ཀྱི་འབྲས་བུ་ཡོད་པ་དང། 
།འགྲོ་བ་དག་ཀྱང་ཤིན་ཏུ་བརྗོད། 
།དེ་ཡི་རང་བཞིན་ཡོངས་ཤེས་དང་། 
།སྐྱེ་བ་མེད་པ་དག་ཀྱང་བསྟན། 
།འཇིག་རྟེན་དབང་དུ་རྒྱལ་བ་རྣམས། 
།ང་དང་ང་ཡི་ཞེས་གསུངས་ལྟར། 
།ཕུང་པོ་ཁམས་དང་སྐྱེ་མཆེད་རྣམས། 
།དེ་བཞིན་དགོངས་པའི་དབང་གིས་གསུངས། 
།ཤེའོ། 
།ཡང་དམིགས་པ་ཅན་གང་དག་ན་རེ་ལྟ་བ་འདི་ལ་ནི་བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་བཀང་བ་འཐད་པར་ཇི་ལྟར་འགྱུར་བ་[^330K]ཡིན་ནམ། 
གལ་ཏེ་འཁོར་གསུམ་ཡོངས་སུ་དག་པར་འགྱུར་རོ་ཞེ་ན། 
དེ་ཡང་རིགས་པ་མ་ཡིན་ཏེ། 
འདི་ལྟར་མཆོད་པ་དང་ཕན་གདགས་པར་འདོད་པས་གང་བྱིན་པ་དེས་ནི་དད་པ་ཤིན་ཏུ་བསྐྱེད་[^331K]ཀྱི། 
གང་གིས་སྦྱིན་པར་བྱ་བ་དང་། 
སྦྱིན་པ་པོ་དང་། 
ལེན་པ་པོ་མི་དམིགས་པ་ལ་གནས་པས་ནི་མ་ཡིན་ནོ། 
།འདི་ལྟར་ཅི་ཡང་མེད་པའི་ཕྱིར་སྦྱིན་པར་བྱ་བ་ལ་སོགས་མི་དམིགས་[^332K]སམ། 
འོན་ཏེ་ཡུལ་མ་ཡིན་པའི་ཕྱིར་མི་དམིགས། 
ཕྱོགས་དང་པོ་ལ་ནི་ལ་གང་[^333K]གིས་ཅི་ལ་ཡང་བྱིན་པ་མེད་པས་བསོད་ནམས་མེད་པར་འགྱུར་རོ། 
།བྱང་ཆུབ་སེམས་དཔའ་རྣམས་ཀྱིས་སེམས་ཅན་གྱི་དོན་གྱི་ཕྱིར་ངལ་བ་གང་ཡིན་པ་དེ་ཡང་སེམས་ཅན་རྣམས་མེད་པའི་ཕྱིར་དོན་མེད་པར་འགྱུར་རོ། 
།སྦྱིན་པར་བྱ་བ་དང་སྦྱིན་པ་པོ་དང་། 
ལེན་པ་པོ་རྣམས་ནི་དེ་བཞིན་གཤེགས་པ་རྣམས་ཀྱིས་གཟིགས་ཏེ། 
དེ་བས་ན་ཡུལ་མ་ཡིན་པའི་ཕྱིར་མི་དམིགས་སོ་ཞེས་བྱ་བ་ཡང་མི་འགྲུབ་བོ། 
།གཞན་སྦྱིན་པར་བྱ་བ་བུ་ལ་སོགས་པ་དང་། 
ལེན་པ་པོ་དང་སྦྱིན་པ་པོ་རང་གི་སེམས་དང་སེམས་ལས་བྱུང་བ་དེ་དག་རང་གིས་རིག་པར་བྱེད་ན་དེ་ཇི་ལྟར་ཡུལ་མ་ཡིན་ཡང་སྨྲས་པ། 
སྦྱིན་པ་གང་ཞིག་ཕན་གདགས་དང་། 
།མཆོད་པའི་ཕྱིར་ཡང་སྦྱིན་བྱེད་པ། 
།དེ་ནི་ཤིན་ཏུ་དད་པར་བྱེད། 
།མཐོང་མེད་གནས་པས་མ་ཡིན་ནོ། 
།མེད་པའི་ཕྱིར་ནི་མི་དམིགས་སམ། 
།འོན་ཏེ་ཡུལ་མིན་ཕྱིར་རམ་ཅི། 
།མེད་ན་བསོད་ནམས་འཇིག་པར་འགྱུར། 
།ངལ་བའི་དོན་ཡང་མེད་པར་འགྱུར། 
།གསུམ་ཆར་རྒྱལ་བས་གཟིགས་པས་ན། 
།དེ་བས་ཡུལ་མིན་མ་ཡིན་ནོ། 
།རང་གི་སེམས་དང་སེམས་བྱུང་གང་། 
།དེ་དག་རང་གིས་རིག་པར་[^334K]བྱེད། 
།ཅེས་རྒོལ་བ་དེ་ལ་སོགས་པ་ཐམས་ཅད་ཀྱང་། 
།དེ་ཁོ་ན་མཐོང་བ་ལྟར་མངོན་པར་ཤེས་པ་མ་ཡིན་པས། 
རྒལ་[^335K]བར་བསྟན་པ། 
འདི་ལྟར་རྒྱུ་དང་འབྲས་བུ་ཡི། 
།ཆོས་འདི་རྣམ་པར་གཞག་པས་ན། 
།ཚོགས་རྣམས་དྲི་མ་མེད་པ་ཡང་། 
།གཞུང་འདི་ཉིད་ལ་རུང་བ་ཡིན། 
།རྣམ་པར་དག་པའི་རྒྱུ་ལས་ནི། 
།འབྲས་བུ་རྣམ་པར་དག་པ་འབྱུང་། 
།ཡང་དག་ལྟས་བྱུང་ཚུལ་ཁྲིམས་ཀྱིས། 
།ཡན་ལག་ལ་སོགས་རྣམ་དག་བཞིན། 
།དེ་བཞིན་རྣམ་དག་མ་ཡིན་ལས། 
།འབྲས་བུ་རྣམ་དག་མ་ཡིན་འབྱུང་། 
།ལོག་ལྟའི་སྟོབས་ལས་བྱུང་བ་ཡི། 
།ལོག་པར་གཡེམ་པ་སོགས་པ་[^336K]བཞིན། 
།འབྲས་བུ་ཐམས་ཅད་ནི་རྒྱུའི་རྗེས་སུ་འགྲོ་བ་དང་། 
ལྡོག་པ་དང་མཐུན་པར་བྱེད་པས་དེ་རྣམ་པར་དག་པ་དང་། 
རྣམ་པར་མ་དག་པ་གཉིས་ཀྱིས་རྣམ་པར་དག་པ་དང་རྣམ་པར་[^337K]མ་དག་པར་འགྱུར་ཏེ། 
དཔེར་ན། 
ལེགས་པར་སྤྱད་པ་དང་ཉེས་པར་སྤྱད་པའི་[^338K]ལས་རྣམས་ཀྱི་[^339K]འབྲས་བུ་རྣམ་པར་སྨིན་པ་ཡོད་པ་དང་མེད་ཅེས་ཟེར་བ་ལྟ་བུ་སྟེ། 
ཡང་དག་པ་དང་ལོག་པར་ལྟ་བས་སྔོན་དུ་[^340K]དྲངས་པའི་ཚུལ་ཁྲིམས་ཀྱི་ཡན་ལག་དང་། 
བག་ཡོད་པའི་ཡན་ལག་ལ་སོགས་པ་དང་། 
འདོད་པ་ལ་ལོག་པར་གཡེམ་པ་ལ་སོགས་པ་དེ་[^341K]བཞིན་ནོ། 
།འདིས་ཅི་ཞིག་འགྲུབ་ཅན། 
བསྟན་པ། 
ཚད་མའི་གནོད་པ་ཡོད་པས་ན། 
།དངོས་པོར་དམིགས་པ་ཡོད་པ་ནི། 
།སྨིག་རྒྱུ་ལ་སོགས་ཤེས་པ་བཞིན། 
།ཕྱིན་ཅི་ལོག་པར་ཡོངས་སུ་རྟོགས། 
།ཡང་དག་པར་ན་དངོས་པོ་ཐམས་ཅད་ནི་གཅིག་དང་དུ་མའི་རང་བཞིན་དུ་མི་འཐད་པས་ཡོད་པ་ལ་གནོད་པའི་ཚད་མ་ནི་སྔར་བཤད་ཟིན་ཏོ། 
།རིག་པར་བྱ་བ་དང་རིག་པར་བྱེད་པའི་མཚན་ཉིད་དང་། 
ཡུལ་ཉིད་ལ་གནོད་པའི་ཚད་མ་ཡང་སྔར་བཤད་ཟིན་ཏོ། 
།དེ་ལྟ་བས་ན་འདི་ཡང་དག་པར་ཡོད་དོ་ཞེས་མངོན་པར་ཞེན་ཏེ། 
སྦྱིན་པར་བྱ་བ་ལ་སོགས་པ་དངོས་པོ་ཐམས་ཅད་ལ་དམིགས་པ་ནི་ཚད་མའི་གནོད་པ་ཡོད་པའི་ཕྱིར་ཕྱིན་ཅི་ལོག་ཡིན་ཏེ། 
སྨིག་རྒྱུའི་ཚོགས་ལ་ཆུར་ཤེས་པ་བཞིན་ནོ། 
།གང་གི་ཕྱིར་དེ་ལྟར་གྱུར་པ། 
།དེ་ཕྱིར་དེ་མཐུས་[^342K]བྱུང་བ་ཡི། 
།ཕ་རོལ་ཕྱིན་པ་སྒྲུབ་པ་ཀུན། 
།བདག་དང་བདག་གིར་ལོག་པ་ལས། 
།བྱུང་བ་བཞིན་དུ་སྟོབས་ཆུང་ངོ་། 
།ཇི་ལྟར་ཕྱི་དང་ནང་གི་མུ་སྟེགས་ཅན་རྣམས་ཀྱིས་[^343K]སྦྱིན་པ་དང་། 
ཚུལ་ཁྲིམས་ལ་སོགས་པ་ལ་[^344K]ནན་ཏན་བྱེད་པ། 
འཇིག་ཚོགས་ལ་ལྟ་བ་ལས་བྱུང་བ་ནི་དེ་མ་ཐག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཡན་ལག་ཏུ་མི་འགྱུར་ཏེ། 
སྟོབས་ཆུང་བ་དེ་བཞིན་དུ་དམིགས་པ་ཅན་རྣམས་ཀྱི་ཡང་སྟོབས་ཆུང་སྟེ། 
ཕྱིན་ཅི་ལོག་ལས་བྱུང་བར་བྱེ་བྲག་མེད་པའི་ཕྱིར་རོ། 
།དངོས་པོར་དམིགས་པ་མེད་པ་ལས། 
།བྱུང་བ་འབྲས་བུ་ཆེན་པོ་སྟེ། 
།རྒྱས་པའི་རྒྱུ་ལས་བྱུང་བའི་ཕྱིར། 
།ས་བོན་གྲུང་པོའི་མྱུག་སོགས་བཞིན། 
།ཡོད་པ་དང་རིག་པར་བྱ་བ་མི་འཐད་པའི་ཕྱིར། 
ཡང་དག་པར་ན་རིག་པར་བྱ་བ་ལ་སོགས་པ་མི་དམིགས་སོ། 
།རྒྱས་པའི་རྒྱུ་ནི་ཕྱིན་ཅི་མ་ལོག་པའི་ཕྱིར་ཏེ། 
གང་ཟག་ལ་བདག་མེད་པར་ལྟ་བ་བཞིན་ནོ། 
།དེ་ལས་བྱུང་བ་སྦྱིན་པ་ལ་སོགས་པ་ནི་སྟོབས་དང་ལྡན་པའི་རྒྱུས་སྔོན་དུ་དྲངས་བའི་ཕྱིར། 
འབྲས་བུ་ཤིན་ཏུ་རྒྱ་ཆེ་བ་མངོན་པར་སྒྲུབ་ནུས་པར་འགྱུར་ཏེ། 
ས་བོན་གྲུང་པོ་ལས་བྱུང་བའི་མྱུ་གུ་ལ་སོགས་པ་བཞིན་ནོ། 
།འདི་ནི་ཆོས་ཡང་དག་པར་སྡུད་པ་ལས་གསུངས་ཏེ། 
ཆོས་ཐམས་ཅད་ནི་དམིགས་པ་མེད་པ་སྟེ། 
དེ་ལ་རྣམ་པར་ཤེས་པ་མི་འཇུག་གོ་ཞེའོ། 
།ཡང་དེ་ཉིད་ལས། 
བཅོམ་ལྡན་འདས་ཆོས་ཐམས་ཅད་མ་མཐོང་བ་ནི་ཡང་དག་པར་མཐོང་བའོ་ཞེས་གསུངས་སོ། 
།རྒྱལ་བ་བསྐྱེད་མ་ལས་ཀྱང་། 
རབ་འབྱོར་འདི་ཇི་སྙམ་དུ་སེམས། 
ཤར་ཕྱོགས་ཀྱི་ནམ་མཁའི་ཚད་གཟུང་བར་[^345K]སླ་འམ། 
རབ་འབྱོར་གྱིས་གསོལ་བ། 
བཅོམ་ལྡན་འདས་དེ་ནི་མ་ལགས་སོ་ཞེས་བྱ་བ་ནས། 
རབ་འབྱོར་དེ་བཞིན་དུ་བྱང་ཆུབ་སེམས་དཔའ་གང་མི་གནས་པར་སྦྱིན་པ་ཡོངས་སུ་གཏོང་བ་དེའི་བསོད་ནམས་ཀྱི་ཕུང་པོ་ཡང་ཚད་གཟུང་བར་སླ་བ་མ་ཡིན་ནོ་ཞེས་བྱ་བའི་བར་དུ་གསུངས་སོ། 
།ཡང་དེ་ཉིད་ལས། 
རབ་འབྱོར་འདི་ལྟ་སྟེ། 
དཔེར་ན་མིག་དང་ལྡན་པའི་མི་ཞིག་མུན་པར་ཞུགས་ནས། 
།ཅི་ཡང་མི་མཐོང་བ་དེ་བཞིན་དུ་གང་དངོས་པོར་ལྷུང་བ་ལས་[^346K]སྦྱིན་པ་ཡོངས་སུ་གཏོང་བ་[^347K]བྱང་ཆུབ་སེམས་དཔར་བལྟའོ[^348K]། 
།རབ་འབྱོར་འདི་ལྟ་སྟེ། 
དཔེར་ན། 
ནམ་ལངས་ཏེ་[^349K]ཉི་མ་ཤར་ནས་མིག་དང་ལྡན་པའི་མིས་གཟུགས་རྣམ་པ་སྣ་ཚོགས་དག་མཐོང་བ་དེ་བཞིན་དུ་གང་དངོས་པོར་མ་ལྷུང་བས་སྦྱིན་པ་ཡོངས་སུ་གཏོང་བའི་[^350K]བྱང་ཆུབ་སེམས་དཔར་བལྟའོ་[^351K]ཞེས་གསུངས་སོ། 
།མཆོད་པ་དང་ཕན་འདོགས་པར་འདོད་བས་གང་སྦྱིན་པ་དེ་འཁོར་གསུམ་ཡོངས་སུ་[^352K]དག་པར་བྱིན་ན་དེ་ཉིད་བློ་གྲོས་དང་ལྡན་པ་རྣམས་ལ་ཤིན་ཏུ་དད་པའི་གནས་སུ་འགྱུར་ཏེ། 
འདི་ལྟར་དམིགས་པ་མེད་པ་འདི་ནི་ཕྱིན་ཅི་མ་[^353K]ལོག་པ་སྟེ། 
དེ་ཡང་[^354K]གཏི་མུག་མེད་པའི་དགེ་བའི་རྩ་བའོ། 
།བསོད་ནམས་དང་འཇིག་པ་དང་ངལ་བ་དོན་མེད་བར་ཐལ་བར་ཡང་མི་འགྱུར་བ་ནི་རྒྱུ་དང་འབྲས་བུའི་དངོས་པོ་ནི། 
ཀུན་རྫོབ་ཏུ་ནམ་བཟློག་པས་ཞེས་པས་བསྟན་ཟིན་ཏོ། 
།གསུམ་ཆར་ཡང་གཟིགས་ཞེས་བྱ་བ་ཡང་ཀུན་རྫོབ་པ་ཉིད་དོ། 
།རང་གི་རིག་པ་ཡང་ཀུན་རྫོབ་ཀྱི་བདེན་པར་གཏོགས་པ་ཉིད་དེ་གཅིག་དང་དུ་མའི་རང་བཞིན་དུ་བརྟག་[^355K]མི་བཟོད་པའི་ཕྱིར་རོ་ཞེས་བྱ་བས་གཏན་ལ་ཕབ་ཟིན་ཏོ། 
།དེའི་ཕྱིར་འཆོས་ཟིན་པ་ཡང་[^356K]མི་འཆའོ། 
།གང་དག་གིས་རྒྱུ་དང་འབྲས་བུའི་དངོས་པོར་དམ་བཅས་པས་རྒོལ་བ་ངན་པ་ཐམས་ཅད་ཀྱི་ལན་བཏབ་ཕར་འདོད་པའི་ཀུན་རྫོབ་ཀྱི་དངོས་པོ་དེ་དག་གང་ཡིན་པ་དེ་དཔྱད་པར་བྱའོ། 
།ཅི་སེམས་དང་སེམས་ལས་བྱུང་བ་ཙམ་གྱི་བདག་ཉིད་ཁོ་ཁོ་ནའང[^357K]། 
ཅིའི་ཕྱིར་བདག་ཉིད་ཀྱང་ཡིན་ཞེ་ན། 
དེ་ལ་ཁ་ཅིག་ནི་ཕྱོགས་ཕྱི་མ་ལ་བརྟེན་ཏེ་བསྟན་བཅོས་ལས་སེམས་ཙམ་མོ་ཞེས་གསུངས་པ་ནི་བྱེད་པ་པོ་དང་ཟབ་པོ་དགག་པའི་ཕྱིར་རོ་ཞེས་ཇི་སྐད་དུ་སྨྲ་བ་ལྟ་བུའོ། 
།གཞན་དག་སེམས་པ་[^358K]ནི། 
རྒྱུ་དང་འབྲས་བུར་གྱུར་པ་ཡང་། 
།ཤེས་པ་འབའ་ཞིག་ཁོ་ན་སྟེ། 
།རང་གིས་གྲུབ་པ་གང་ཡིན་པ། 
།དེ་ནི་ཤེས་པར་གནས་པ་ཡིན། 
།རང་གིས་གྲུབ་པའི་ངོ་བོར་ན་[^359K]ཤེས་པའི་ངོ་བོ་གཞན་རྟོག་པ་མེད་དོ། 
།རང་གིས་གྲུབ་པའི་རང་བཞིན་ཡང་རྨི་ལམ་དང་སྒྱུ་མ་ལ་སོགས་པའི་གཟུགས་བཞིན་ནོ། 
།གཟུགས་ལ་སོགས་པ་ཕྱི་རོལ་དུ་འདོད་པ་རྣམས་ཤེས་པ་ལས་གུད་ན་ཡོད་པར་བཞུགས་ན་ཡང་མིག་ལ་སོགས་པ་བཞིན་དུ་[^360K]དུས་མཉམ་པ་དང་མི་མཉམ་པའི་ཚེ་ན་[^361K]རབ་ཏུ་ཉེ་བའི་རྒྱུ་མེད་པས་རིག་པར་མི་འགྲུབ་བོ། 
།དེ་ལྟ་བས་ན་དེ་དག་མྱོང་བ་ནི་ཐ་དད་པ་མ་ཡིན་པའི་ལ་སྔོན་པོ་[^362K]སྔོན་པོ་ལ་སོགས་པའི་རྣམ་པ་མྱོང་བ་སྟེ། 
མྱོང་བའི་ངོ་བོ་ཡིན་པས་རྨི་ལམ་དང་སྒྱུ་མ་ལ་སོགས་པའི་གཟུགས་[^363K]མྱོང་བ་བཞིན་ནོ། 
།གལ་ཏེ་ཤེས་པའི་རྣམ་པ་བསྐྱེད་པའི་དོན་གཞན་ཞིག་འབྲས་བུ་ལས་གུད་ན་ཡོད་པར་རྗེས་སུ་དཔོག་ན། 
དེ་ལྟ་ན་ཡང་མངོན་སུམ་དུ་གྲུབ་པར་མ་གྱུར་གྱི་རྗེས་སུ་དཔག་པར་ཟད་དོ། 
།དེ་ལྟ་ན་ཡང་འདི་མེད་པར་གྲུབ་སྟེ། 
དེ་མ་ཐག་པའི་རྐྱེན་ངེས་པར་ཡོད་པ་དང་། 
རྡུལ་ཕྲ་མོ་ལ་སོགས་པ་བཀག་པའི་ཕྱིར་རོ། 
།དེ་ལྟར་བྱས་ན་སྟུག་པོ་བཀོད་པ་དང་། 
དགོངས་པ་ངེས་པར་འགྲེལ་པ་ལ་སོགས་པ་ལས་འབྱུང་བ་ཐམས་ཅད་དང་མཐུན་པ་ཡིན་ནོ། 
།ལང་ཀར་གཤེགས་པ་ལས། 
ཕྱི་རོལ་གཟུགས་ནི་ཡོད་མ་ཡིན། 
།རང་གི་སེམས་ནི་ཕྱི་རོལ་སྣང་། 
།ཞེས་བསྟན་པ་འདི་ཡང་ལེགས་པར་བཤད་པ་མིན་ནོ་སྙམ་དུ་སེམས་སོ[^364K]། 
།བློའི་མཐུ་མི་ཆུང་བ་དང་ལྷག་པར་མངོན་དུ་བརྩོན་པ་དག་གིས་ཀྱང་སེམས་དེ་ལ་གཅིག་དང་དུ་མའི་རང་བཞིན་དུ་བརྟགས་ན། 
དོན་དམ་པར་སྙིང་པོ་མི་མཐོང་བས། 
ཡང་དག་པར་འདོད་པ་མ་ཡིན་ནོ། 
།དེའི་ཕྱིར། 
སེམས་ཙམ་ལ་ནི་བརྟེན་ནས་སུ། 
།ཕྱི་རོལ་དངོས་མེད་ཤེས་པར་བྱ། 
།ཚུལ་འདིར་བརྟེན་ནས་དེ་ལ་ཡང་། 
།ཤིན་ཏུ་བདག་མེད་ཤེས་པར་བྱ། 
།སེམས་ཙམ་གྱི་ཚུལ་ལ་བརྟེན་ནས། 
མཚུངས་པར་ལྡན་པ་དང་བཅས་པའི་སེམས་ལས་ཕྱི་རོལ་དུ་འདོད་པ་བདག་[^365K]དང་བདག་གི་དཔེ། 
[^366K]གཟུང་བ་དང་འཛིན་པ་ལ་སོགས་པ་རང་བཞིན་མེད་པར་ཚེགས་མེད་པ་ཁོ་ནར་རྟོགས་སོ། 
།ཚུལ་འདི་ནི་རང་འབྱུང་བ་མེད་པས་སེམས་དེ་རང་བཞིན་མེད་པར་རྟོགས་སུ་ཟིན་ཀྱང་། 
མཐའ་ཐམས་ཅད་སྤངས་པ་དབུ་མའི་ལམ་འདི་རྟོགས་ན། 
གཅིག་དང་དུ་མའི་རང་བཞིན་དང་བྲལ་བས་རང་བཞིན་མེད་པར་ཤིན་ཏུ་རྟོགས་སོ། 
།དེའི་ཕྱིར་[^367K]འཇིག་རྟེན་ལས་འདས་པའི་ལེའུ་ལས། 
ཀྱེ་རྒྱལ་བའི་སྲས་དག་གཞན་ཡང་ཁམས་གསུམ་པ་ནི་སེམས་ཙམ་དུ་རྟོགས་ཏེ། 
དུས་གསུམ་ཡང་སེམས་དང་མཚུངས་པར་རྟོགས་སོ། 
།སེམས་དེ་ཡང་མཐའ་དང་དབུས་མེད་པར་ཁོང་དུ་ཆུད་དོ་ཞེས་བསྟན་པ་འདི་ལེགས་པར་བཤད་པར་འགྱུར་ཏེ། 
སྐྱེ་བ་དང་འཇིག་པའི་མཐའ་དང་གནས་པའི་མཚན་ཉིད་ཀྱི་དབུས་མེད་པའི་ཕྱིར་མཐའ་དང་དབུས་མེད་པའོ། 
།ཆོས་ཡང་དག་པར་སྡུད་པ་ལས་ལས་ཀྱང[^368K]། 
བཅོམ་ལྡན་འདས་ཆོས་ཐམས་ཅད་ནི་ཀུན་བརྟགས་པའི་སྙིང་པོ་སྟེ། 
སེམས་ཙམ་དུ་བས་པ་རྫས་མ་མཆིས་པ་[^369K]སྒྱུ་མ་ལྟར་རྩ་བ་མ་མཆིས་པའོ་ཞེས་འབྱུང་ངོ་། 
།ལང་ཀར་གཤེགས་པ་ལས་ཀྱང་། 
སེམས་ཙམ་ལ་ནི་བརྟེན་ནས་སུ། 
།ཕྱི་རོལ་དོན་ལ་མི་རྟོག་གོ། 
།ཡང་དག་དམིགས་པར་གནས་ནས་སུ། 
།སེམས་ཙམ་ལས་ཀྱང་ཤིན་ཏུ་བཟླ། 
།སེམས་ཙམ་ལས་ནི་བཟླས་ནས་ཀྱང་། 
།སྣང་བ་མེད་ལས་ཤིན་ཏུ་བཟླ། 
།སྣང་མེད་གནས་པའི་རྣལ་འབྱོར་པ། 
།དེ་ཡིས་ཐེག་པ་ཆེན་པོར་མཐོང་། 
།འཇུག་པ་ལྷུན་གྱིས་གྲུབ་ཅིང་ཞི། 
།སྨོན་ལམ་དག་གིས་རྣམ་པར་སྦྱངས། 
།ཡེ་ཤེས་དམ་པ་བདག་མེད་པ། 
།སྣང་བ་མེད་ལ་མི་མཐོང་ངོ་། 
།ཞེས་གསུངས་སོ། 
།ཡང་། 
རྒྱུ་དང་རྐྱེན་ནི་རྣམ་ལོག་དང། 
།རྒྱུ་ཡང་ངེས་པར་བཀག་པ་དང་། 
།སེམས་ཙམ་རྣམ་པར་གཞག་པ་ནི། 
།སྐྱེ་བ་མེད་པར་ངས་བསྟན་ཏོ། 
།དངོས་པོ་རྣམས་ཀྱི་ཕྱི་དངོས་མེད། 
།སེམས་ཀྱང་ཡོངས་སུ་གཟུང་མ་ཡིན། 
།ལྟ་བ་ཐམས་ཅད་སྤང་བའི་[^370K]ཕྱིར། 
།སྐྱེ་བ་མེད་པའི་མཚན་ཉིད་དོ། 
།ཞེས་གསུངས་སོ། 
།འདིར་ཡང་གསུངས་པ། 
འདི་ལ་སྐྱེ་བ་ཅི་ཡང་མེད། 
།འགག་པར་འགྱུར་བ་ཅི་ཡང་མེད། 
།སྐྱེ་བ་དང་ནི་འགག་པ་དག 
།ཤེས་པ་འབའ་ཞིག་ཁོ་ནའོ། 
།འབྱུང་བ་ཆེ་ལ་སོགས་བཤད་པ། 
།རྣམ་པར་ཤེས་སུ་ཡང་དག་འདུ། 
།དེ་ཤེས་པས་ནི་འབྲལ་འགྱུར་ན། 
།ལོག་པར་རྣམ་བརྟགས་མ་ཡིན་ནམ། 
།ཞེའོ། 
།ཚུལ་གཉིས་ཤིང་རྟ་ཞོན་ནས་སུ། 
།རིག་པའི་སྲབ་སྐྱོགས་འཇུ་[^371K]བྱེད་པ། 
།དེ་དག་དེ་ཕྱིར་ཇི་བཞིན་ནོ། 
།ཐེག་པ་ཆེན་པོ་པ་ཉིད་ཐོབ། 
།དངོས་པོའི་སྟོབས་ཀྱིས་ཞུགས་པའི་རྗེས་སུ་དཔག་པ་ལ་འཇུག་པ་རྣམས། 
ཚུལ་གཉིས་བརྗོད་པས་བསྡུས་པ། 
དེ་བཞིན་གཤེགས་པ་རྣམས་གཤེགས་ཤིང་རྗེས་སུ་[^372K]གཤེགས་པའི་ཐེག་པ་ཆེན་པོས་དངོས་པོ་མཐའ་དག་རང་བཞིན་མེད་པར་ཁོང་དུ་ཆུད་པར་བྱེད་དེ། 
ཤིང་རྟ་ཆེན་པོ་ལ་ཞོན་པ་དག་ཁ་བསྡམས་པའི་སྲབ་སྐྱོགས་ལེགས་པར་བཟུང་བ་བཞིན་དུ་དོན་དང་ལྡན་པའི་ཐེག་པ་ཆེན་པོ་ཞེས་བྱ་བ་ཡང་དག་པར་འཐོབ་པར་[^373K]བྱེད་དོ། 
།ལང་ཀར་གཤེགས་པ་ལས། 
ཚུལ་གཉིས་ཀྱིས་བསྡུས་པའི་ཐེག་པ་ཆེན་པོ་དེ་མདོར་བསྟན་པ་ནི་འདི་སྙེད་དེ། 
ཆོས་ལྔ་དག་དང་རང་བཞིན་གསུམ། 
།[^374K]རྣམ་པར་ཤེས་པ་བརྒྱད་ཉིད་དང་། 
།བདག་མེད་གཉིས་ཀྱི་དངོས་པོར་ནི། 
།ཐེག་པ་ཆེན་པོ་ཐམས་ཅད་འདུས། 
།ཞེས་འབྱུང་ངོ། 
།ཚུལ་རྣམ་པ་འདི་གཉིས་ནི་རྣམ་འདོར་དང་། 
ཁྱབ་འཇུག་དང་མིག་མི་བཟང་ལ་སོགས་པས་རྣམ་པ་མང་དུ་བཤད་ལ། 
ཐེག་པ་ཆེན་པོ་འདི་ལ་བྱེ་བྲག་ཏུ་གྱུར་པ་ཅི་[^375K]ཡོད་དམ། 
འདི་ལྟ་སྟེ། 
བདུད་རྩིའི་[^376K]ཐིགས་པ་གསང་བ་ལས་བསྟན་པ། 
རྣམ་རིག་ཙམ་ནི་རྟག་ཏུ་རྣམ་པར་དག 
།འདི་ལྟར་སངས་རྒྱས་རྟག་ཏུ་གྲོལ་པ་ཡིན། 
།བླང་དང་དོར་བ་མེད་ཅེས་རབ་བརྟགས་པ། 
།ཚངས་པ་མྱ་ངན་མེད་པར་རྟག་[^377K]གནས་བྱོས། 
།ཤེའོ། 
།ཞག་ལྔ་པ་ནས་འབྱུང་བ། 
མིང་ཙམ་ལས་ནི་རབ་འདས་ཤིང་། 
།དངོས་དང་དངོས་མེད་རྣམ་སྤངས་པ། 
།དབྱུང་དང་བསྡུ་ལས་ངེས་གྲོལ་བ། 
།དེ་ནི་ནོར་ལྷའི་བུ་ཞེས་བྱ། 
།དངོས་ལ་དངོས་ཉིད་ཡོད་མ་ཡིན། 
།དངོས་མེད་ལ་ཡང་དངོས་ཉིད་མིན། 
།དངོས་དང་དངོས་མེད་རྣམ་གྲོལ་བར། 
།གང་དེ་ཤེས་དེ་རིག་བྱེ་རིག 
།ཅེའོ། 
།ཞི་བའི་མཛེས་སྦྱར་ལས་བྱུང་བ། 
།བུ་གཅིག་[^378K]ཚངས་པ་མཆོག་ཏུ་བདེན། 
།རིག་པའི་དབང་ཕྱུག་མུ་མཐའ་ཡས། 
།འབའ་ཞིག་ཡོད་པ་ཉིད་སྨྲ་བ། 
།དེ་ཡང་ཞིག་པར་རབ་ཏུ་བརྗོད། 
།ཅེའོ། 
།ཕ་དང་བུའི་སྦྱོར་བ་[^379K]ལས་བརྗོད་དོ། 
།དྲང་སྲོང་ཆེན་པོ་སེར་སྐྱས་སྨྲས་པ། 
ཡོན་ཏན་རྣམས་ཀྱི་རང་བཞིན་མཆོག 
།མཐོང་བའི་ལམ་དུ་འགྲོ་བ་[^380K]ཡིན། 
།མཐོང་བའི་ལམ་དུ་གང་འགྱུར་དེ། 
།སྒྱུ་མ་ལྟ་བུར་ཤིན་ཏུ་གསོག 
།ཅེའོ། 
།དེ་བས་ན་འདི་ལ་དེ་བཞིན་གཤེགས་པའི་སྐྱེས་བུ་བྱེད་པ་ཐུན་མོང་ཡིན་པ་ཅི་ཡོད། 
དེ་ནི་དེ་ལྟ་མ་ཡིན་ཏེ། 
ཆོས་ཐམས་ཅད་རང་བཞིན་སྟོང་བར་བསྟན་པ་ནི། 
དེ་བཞིན་གཤེགས་པ་ཉིད་ཀྱིས་[^381K]སེང་གེའི་སྒྲ་མུ་སྟེགས་བྱེད་ཀྱི་གླང་པོ་ཆེ་དང་། 
རི་དགས་ཀྱི་ཚོགས་སྐྲག་པར་བྱེད་པའོ། 
།འདི་ལྟར་ཕ་རོལ་མུ་སྟེགས་བྱེད་པ་[^382K]བདག་ལ་སོགས་པ་ལྟ་བ་ལ་མངོན་པར་ཞེན་པ་ཐམས་ཅད་ནི་ཉི་ཚེ་བ་ཁོ་ནའི་སྟོང་པ་ཉིད་བརྗོད་དེ། 
འདི་ལྟ་སྟེ། 
གསང་བ་པའི་རྗེས་སུ་འབྲང་བ་དག་ནི་བདག་དམ་པ་ནི་གཅིག་པུ་ཁོ་ན་རྣམ་པར་ཤེས་པ་ཙམ་གྱི་རང་བཞིན་ཡིན་ཏེ། 
ནམ་མཁའ་ཆེན་པོ་དང་འདྲ་ཞེས་བརྗོད་དེ། 
དེ་ལ་རྣལ་འབྱོར་པ་[^383K]གོམས་པས་གཉུག་མ་དང་གཉུག་མ་མ་ཡིན་པའི་མ་རིག་པ་དང་བྲལ་ནས་བུམ་པ་ལ་སོགས་པ་ཆག་ན་དེའི་ནམ་མཁའ་ནམ་མཁའ་ཆེན་པོར་འདུ་བ་བཞིན་དུ་སྲོག་ཀྱང་དེར་འདུ་ན་རབ་ཏུ་སྨྲ་བ་དག་གིས་དེ་སྲོག་དང་ཡོན་ཏན་དང་འབྱུང་བ་ཉིད་ལ་སོགས་པ་དངོས་པོ་མཐའ་ཡས་པར་རྣམ་པར་བརྟགས་སོ། 
།འཇིག་རྟེན་འདི་ནི་སྒྱུ་མའི་རང་བཞིན་ཏེ་གཉིས་སུ་མེད་ཀྱང་རྨི་ལམ་རྨིས་པ་བཞིན་དུ་སྣ་ཚོགས་ཀྱི་ངོ་བོར་སྣང་ངོ་། 
།འདིར་སྨྲས་པ། 
བུམ་པ་ལ་སོགས་ཞིག་པ་ན[^384K]། 
།བུམ་པའི་ནམ་མཁའ་ལ་སོགས་པ[^385K]ཇི་ལྟར་ནམ་མཁའ་འདུ་འགྱུར་བ། 
།དེ་བཞིན་སྲོག་ཀྱང་བདག་འདིར་འདུ། 
།གཟུགས་དང་འབྲས་བུ་རབ་ཏུ་བརྗོད། 
།དེ་དང་དེར་[^386K]ནི་ཐ་དད་ཀྱང་། 
།ནམ་མཁའ་ལ་ནི་ཐ་དད་མེད། 
།དེ་བཞིན་སྲོག་ཀྱང་ངེས་པ་ཡིན། 
།ཇི་ལྟར་བྱིས་པ་རྣམས་ལ་ནི། 
།ནམ་མཁའ་དྲི་མས་དྲི་ཅན་འགྱུར། 
།དེ་བཞིན་མི་མཁས་རྣམས་ལ་ཡང་། 
།བདག་ནི་དྲི་མས་དྲི་ཅན་འགྱུར། 
།ཇི་ལྟར་མུན་ཁུང་མ་རྟོགས་ཏེ། 
།ཐག་པ་སྦྲུལ་གྱི་རྒྱུན་ལ་སོགས། 
།དངོས་པོར་རྣམ་པར་བརྟགས་པ་ལྟར། 
།དེ་བཞིན་བདག་ཀྱང་རྣམ་པར་བརྟགས། 
།ཇི་ལྟར་ཐག་པ་ངེས་རྟོགས་ན། 
།རྣམ་པར་རྟོག་པ་ལྡོག་[^387K]འགྱུར་ཏེ། 
།ཐག་པ་གཅིག་ཉིད་གཉིས་མིན་པ། 
།དེ་ལྟར་བདག་ཀྱང་ངེས་པ་ཡིན། 
།སྲོག་ལ་སོགས་པ་མཐའ་ཡས་པའི། 
།དངོས་པོ་དེ་དག་རྣམ་པར་བརྟགས། 
།གང་གིས་དེ་དག་ཉིད་རྨོངས་པ། 
།དེ་ནི་ལྷ་དེའི་སྒྱུ་མ་ཡིན། 
།སྲོག་ཏུ་རིགས་པས་སྲོག་ཅེས་བརྗོད། 
།འབྱུང་བ་ཡིན་ཞེས་དེ་རིགས་[^388K]རྣམས། 
།ཡོན་ཏན་རིགས་རྣམས་ཡོན་ཏན་སྙམ། 
།ཡང་དག་ཡིན་ཞེས་དེ་རིགས་རྣམས། 
།གཉིས་མིན་ཡིད་ནི་རྨི་ལམ་ན། 
།གཉིས་སུ་སྣང་སྟེ་ཐེ་ཚོམ་མེད། 
།དེ་བཞིན་གཉིད་ཀྱིས་མ་ལོག་ཚེ། 
།གཉིས་མིན་གཉིས་སྣང་ཐེ་ཚོམ་མེད། 
།རྒྱུ་དང་མི་རྒྱུ་གང་ཅིའང་རུང་། 
།གཉིས་སུ་སྣང་བ་འདི་ཡིད་ཡིན། 
།ཡིད་ནི་མེད་པར་གྱུར་པ་ན། 
།གཉིས་སུ་དམིགས་པར་མི་འགྱུར་རོ། 
།བདག་ནི་བདེན་པ་རྟོགས་གྱུར་པས། 
།གང་ཚེ་ཀུན་ཏུ་མི་རྟོག་པ། 
།དེ་ཚེ་ཡིད་ནི་མི་འགྱུར་ཏེ། 
།གཟུང་བ་མེད་པས་དེ་འཛིན་མེད། 
།ཅེའོ། 
།བདག་རྟག་པ་ལྟ་བ་གཉིས་སུ་མེད་པར་བརྗོད་པའི་ཚུལ་འདི་ཐམས་ཅད་ཀྱང་སྔར་སྤངས་ཟིན་ཏོ། 
།གཞན་ཡང་གཅིག་གྲོལ་ཐམས་ཅད་གྲོལ་བར་འགྱུར་རོ། 
།འོན་ཏེ་མ་གྲོལ་ན་གྲོལ་བར་འདོད་པ་ཡང་མ་གྲོལ་བར་འགྱུར་ཏེ། 
ཐ་དད་པ་མེད་པའི་ཕྱིར་རོ། 
།གཞན་དུ་ན་མི་མཐུན་པའི་ཕྱོགས་[^389K]གནས་པས་ཐ་དད་པ་ཉིད་དུ་འགྱུར་རོ། 
།རྣལ་འབྱོར་གོམས་པའི་རྣལ་འབྱོར་པས། 
།ཅི་ཞིག་བཟློག་ཅིང་ཅི་ཞིག་སྒྲུབ། 
།དེ་ཡི་བདག་ཉིད་ཕྱིན་ཅི་ལོག 
།སྤང་བར་ནུས་པ་མ་ཡིན་ནོ། 
།ཤེས་པ་ཡང་དག་བསྐྱེད་བྱ་མིན། 
།དེ་ཉིད་རྟག་ཏུ་གནས་ཕྱིར་རོ། 
།དེ་ཕྱིར་རྣལ་འབྱོར་བསྒོམས་པ་འདི། 
།འབྲས་བུ་མེད་པར་འགྱུར་བ་ཡིན། 
།བར་སྐབས་ཀྱི་ཚིགས་སུ་བཅད་པ་དག་གོ། 
།ཡེ་སྲིད་པའི་[^390K]དངོས་པོ་རྟག་པ་དང་གཅིག་པུ་དགག་པ་སྔར་བརྗོད་པ་ཉིད་ཀྱིས་བུམ་པ་དང་ནམ་མཁའི་དཔེ་ཡང་མ་གྲུབ་པོ། 
།གཅིག་འདུ་ན་ཐམས་ཅད་ཀྱང་འདུ་བར་འགྱུར་བ་དང་། 
འོན་ཏེ་[^391K]མ་ཡིན་ན་འདོད་པར་ཡང་མི་འགྱུར་ཏེ། 
ཐ་དད་པ་མེད་པའི་ཕྱིར་རོ་ཞེས་བྱ་བ་དེར་ཡང་བརྒལ་ཞིང་བརྟག་པ་དང་མཐུན་པ་ཉིད་དོ། 
།དེ་ཁོ་ན་མཐོང་བ་གོམས་པས་[^392K]གློ་བུར་གྱི་ཉོན་མོངས་པ་དང་བྲལ་བ་ཡང་རང་བཞིན་གྱིས་འོད་གསལ་བའི་སེམས་སྐད་ཅིག་གིས་འཇིག་པའི་ཆོས་ཅན་ལ་འཐད་དོ། 
།གཞན་དུ་ན་སྔ་ཕྱིའི་གནས་སྐབས་སུ་དག་པ་དང་མ་དག་པར་འགྱུར་ཏེ། 
ཐ་དད་པ་མེད་པའི་ཕྱིར་རོ། 
།ངེས་པ་དང་མ་ངེས་པ་དང་འཁྲུལ་པ་དང་མ་འཁྲུལ་པ་རྣམ་པར་གཞག་པ་[^393K]ཐ་དད་པར་བརྗོད་པ་ཡང་སྐད་ཅིག་པ་ལ་རྟེན་པ་[^394K]ཉིད་ལ་རིགས་ཏེ། 
སྐྱེས་བུ་རྟག་པ་གཅིག་པུའི་ངོ་བོ་ལ་འཆོལ་བར་གྱུར་པའི་གནས་སྐབས་འདི་དག་གི་ལན་གདབ་པར་མི་ནུས་པའི་ཕྱིར་རོ། 
།ཤེས་པའི་སྐྱེས་བུ་རྟག་པ་དང་གཅིག་པུའི་རང་བཞིན་ལ་གཉིད་ཀྱིས་ལོག་པ་དང་། 
གཉིད་ཀྱིས་མ་ལོག་པའི་གནས་སྐབས་འཇོག་པ་ལ་ཡང་གནས་མེད་པ་ཉིད་དེ། 
[^395K]གནས་སྐབས་ཐ་དད་པ་མི་རིགས་པའི་ཕྱིར་རོ། 
།དེ་བས་ན། 
རིག་བྱེད་མཐའ་ལ་ངེས་རྣམས་ཀྱིས། 
།རྨི་ལམ་སྒྱུ་མ་ཅི་འདྲ་དང་། 
།དྲི་ཟའི་གྲོང་ཁྱེར་ཅི་འདྲར་[^396K]མཐོང་། 
།དེ་ལྟར་འཇིག་རྟེན་འདི་དག་མཐོང་། 
།འགོག་པ་མེད་ཅིང་སྐྱེ་བ་མེད། 
།བཅིངས་པ་མེད་ཅིང་སྒྲུབ་པ་མེད། 
།ཐར་འདོད་མེད་ཅིང་ཐར་བ་མེད། 
།འདི་ནི་དོན་དམ་ཉིད་ཡིན་ནོ། 
།ཆགས་དང་འཇིགས་དང་ཁྲོ་བྲལ་བ། 
།རིག་[^397K]བྱེད་མཐར་ཕྱིན་ཐུབ་རྣམས་ཀྱིས། 
།སྤྲོས་པ་ཉེར་ཞི་གཉིས་མེད་པའི། 
།རྣམ་པར་མི་རྟོག་འདི་མཐོང་ངོ་། 
།ཞེས་དེ་དག་གིས་གང་བརྗོད་པ་དེ་ནི་བདེ་བར་གཤེགས་པས་གསུངས་པ་སྤྲོས་པའི་ཚོགས་ཐམས་ཅད་ལས་གྲོལ་བ། 
དོན་དམ་པའི་བདེན་པ་ལ་བརྟེན་ན་[^398K]མཛེས་སོ། 
།རྟག་པ་དང་གཅིག་པུའི་བདག་བཀག་པ་འདིས་ཉེ་དབང་གི་ལུགས་ཀྱང་བསལ་ཟིན་ཏོ། 
།ཡེ་སྲིད་པའི་ལྟ་བ་ཡང་ཁྱབ་པ་དང་། 
རྟག་པའི་བདག་དང་ནམ་མཁའ་ལ་སོགས་པ་བསལ་བས་བསལ་ཟིན་ཏོ། 
།ཡེ་སྲིད་པའི་དེར་ཡང་རྟག་པ་ཉིད་དང་། 
ཁྱབ་པ་ཉིད་དང་། 
བྱེད་པ་པོ་ལ་སོགས་པ་ཡང་དག་པ་ཉིད་དུ་བརྗོད་པའི་ཕྱིར་རོ། 
།སེར་སྐྱེས་བརྗོད་པ་སྙིང་སྟོབས་དང་། 
།རྡུལ་དང་མུན་པ་མཉམ་པའི་གནས་སྐབས་ཀྱི་མཚན་ཉིད་གཙོ་བོ་དང་[^399K]དམ་པའི་རང་བཞིན་དུ་བརྗོད་པ་ཡང་སྔར་སྨོས་པའི་ཁྱབ་པ་དང་རྟག་པའི་དངོས་པོ་བསལ་བ་ཉིད་ཀྱིས་བསལ་ཟིན་ཏོ། 
།རང་གི་སྡེ་པ་གང་དག་ཆོས་ཐམས་ཅད་དངོས་པོ་མེད་པ་[^400K]ལ་སོགས་པའི་མདོའི་ཚིག་འཆད་པ་ན་སྨད་པ་དང་། 
ཉུང་བའི་དོན་ལ་སོགས་པ་འཆད་དེ། 
དངོས་པོ་རྣམས་ངན་པ་ཡིན་པས་དངོས་པོ་མེད་པ་སྟེ། 
དབུས་དང་ད་ལྟར་གྱི་གནས་སྐབས་ན་མི་བརྟེན་པའི་[^401K]ཕྱིར་རོ། 
།ཡང་ན་དངོས་པོ་དག་ནི་དངོས་པོ་མེད་པ་མང་བས་དངོས་པོ་མེད་པ་སྟེ། 
སྔོན་དང་ཕྱི་མའི་མཐར་མ་སྐྱེས་པ་དང་། 
འདས་པར་རང་བཞིན་མེད་པའི་ཕྱིར་རོ། 
།བཤད་པ་འདི་ཡང་གལ་ཏེ་སྔར་དཔྱད་པར་[^402K]བྱས་པའི་སྤངས་པས་གཞན་གྱི་དབང་ཡང་དག་པར་ཡོད་པར་གྲུབ་ན་ནི་ཁོ་བོའི་སེམས་རངས་པར་འགྱུར་རོ། 
།གཞན་དུ་ནི་བྱེ་བྲག་ཏུ་སྨྲ་བ་དང་། 
གནས་མ་བུའི་ཚུལ་གྱི་རྗེས་སུ་འབྲངས་ནས། 
འདི་ནི་ལྷུར་གྲངས་ཅན་ལ་སོགས་པའི་ལུགས་ཀྱི་དངོས་པོ་དགག་པ་ཡིན་ནོ་ཞེས་འདི་བཤད་མི་ནུས་པ་ཅི་ཡོད། 
ཡང་ན་བཤད་པ་འདི་ནི་འདུལ་བའི་སྐྱེ་བོ་བློ་མི་ཞིབ་པའི་སྐྲག་པ་བསལ་བའི་ཕྱིར་ཏེ། 
དེ་དག་ཏུ་ཟད་དོ་ཞེས་བྱ་བ་ནི་མི་སེམས་སོ། 
།དེ་ལྟ་བས་ན་ཐུབ་པའི་རྒྱལ་པོས་ཉི་ཚེ་བ་མ་ཡིན་པའི་སྟོང་པ་ཉིད་བསྟན་པ་ཁོ་ན་མུ་སྟེགས་བྱེད་ཀྱི་ཚོགས་ཐམས་ཅད་དང་[^403K]ཐུན་མོང་མ་ཡིན་པ་འདི་ནི་མཛེས་པ་ཁོ་ན་ཡིན་ཏེ། 
ཟླ་བ་སྒྲོན་མའི་ཏིང་ངེ་འཛིན་ལས་འདི་སྐད་དུ། 
ཆོས་རྣམས་ཐམས་ཅད་རྟག་ཏུ་རང་བཞིན་སྟོང་། 
།ཞེས་བྱ་བ་ལ་སོགས་པ་གསུངས་པ་ལྟ་བུའོ། 
།འདིར་ཡང་བརྗོད་པ། 
ཤིན་ཏུ་ཕྲ་བའི་དངོས་ལ་ཡང་། 
།གང་གིས་སྐྱེ་བར་རྣམ་བརྟགས་པ། 
།མཁས་པ་མ་ཡིན་དེ་ཡིས་ནི། 
།རྐྱེན་ལས་བྱུང་བའི་དོན་མ་མཐོང་། 
།གལ་ཏེ་དོན་གཅིག་[^404K]ཡོད་གྱུར་ན། 
།ཅི་ཡི་ཕྱིར་ན་རང་བཞིན་མེད། 
།མདོ་སྡེ་མང་དང་འགལ་བར་འགྱུར། 
།འཇིག་རྟེན་མི་མཐུན་ཉིད་དུ་[^405K]འགྱུར། 
།ཞེའོ། 
།དེའི་ཕྱིར། 
ཁྱབ་དང་དབང་ལ་སོགས་མ་མྱོང་། 
།དཔག་ཏུ་མེད་པར་གནས་པའི་རྒྱུ། 
།འཇིག་རྟེན་སྤྱི་བོར་གྱུར་པས་ཀྱང་། 
།ཤིན་ཏུ་མྱོང་པ་མ་ཡིན་པ། 
།ཡང་དག་བདུད་རྩི་དག་པ་འདི། 
།ཐུགས་རྗེ་དག་པའི་རྒྱུ་རྐྱེན་[^406K]གྱི། 
།དེ་བཞིན་གཤེགས་པ་མ་གཏོགས་པར། 
།གཞན་གྱི་ལོངས་སྤྱོད་མ་ཡིན་ནོ། 
།ཟླ་བའི་འོད་ཟེར་ལྟར་དག་པ་གང་ཟག་དང་ཆོས་ལ་བདག་མེད་པའི་རང་བཞིན་ཉི་ཚེ་བ་མ་ཡིན་པའི་བདུད་རྩི་འདི་ནི་སྐྱོབ་པ་[^407K]ཤིན་ཏུ་གསོལ་ཏེ། 
དེས་ན་རྣམ་པ་ཐམས་ཅད་ཀྱི་མཆོག་དང་ལྡན་པའི་ཤེས་རབ་དང་། 
ཐུགས་རྗེའི་རྡུལ་ཕྲ་རབ་འདུས་པའི་སྐུ། 
ཉོན་མོངས་པ་དང་། 
ཤེས་བྱའི་སྒྲིབ་པའི་ཕུང་པོ་མ་ལུས་པ་དང་བྲལ་བ། 
ཐམས་ཅད་ཀྱི་མཆོག་འཁོར་བ་ཇི་སྲིད་བར་བཞུགས་སོ། 
།འདི་ལྟར་དེ་ནི་བདག་མེད་པ་དང་པོ་རྟོགས་པས་བློ་རྣམ་པར་དག་པ་ཉན་ཐོས་དང་། 
རང་སངས་རྒྱས་རྣམས་ཀྱིས་ཡང་མ་ཡིན་ན། 
ལོག་པ་བདག་ཏུ་ལྟ་བ་ལ་ཞེན་པ་ལྷ་ཆེན་པོ་[^408K]ཁྱབ་འཇུག་དང་། 
ཚངས་པ་ལ་སོགས་པའི་ས་མ་ཡིན་པར་ལྟ་ཅི་སྨོས། 
དེ་ཕྱིར་ལོག་པར་བསྟན་པ་ཡི། 
།གྲུབ་མཐར་འཆེལ་བའི་བློ་ཅན་ལ། 
།དེ་ལུགས་རྗེས་འཇུག་བློ་ཅན་རྣམས། 
།སྙིང་རྗེ་ཉིད་ནི་རབ་ཏུ་སྐྱེ[^409K]། 
།བདག་དང་གཞན་གྱི་ལུས་ལ་སྡུག་བསྔལ་གྱི་རྒྱུན་བསྐལ་པ་མི་ཉུང་བར་རྗེས་སུ་འབྲེལ་བའི་རྒྱུར་འགྱུར་བ། 
ལོག་པར་བསྟན་པའི་ཆོས་འདུལ་བ་[^410K]བྱེད་པ་རྣམས་དང་དེའི་རྗེས་སུ་འགྲོ་བ་རྣམས་ལ་དེ་ཁོ་ན་ཤེས་པ་འདི་ལྟ་བུ་ཚོལ་བས་དེ་ཁོ་ན་མཆོག་གཏན་ལ་ཕེབས་ནས་བདེ་བར་གཤེགས་པའི་བསྟན་པ་སྙིང་རྗེའི་རིགས་ཀྱི་ཁྱིམ་ཁས་ལེན་པ། 
སྐྱེས་བུ་ལྕིད་ཁྱེར་བ། 
རྟོགས་པ་[^411K]དང་ལྡན་པ་རྣམས་ཀྱི་སྙིང་རྗེ་ཆེན་པོ། 
མི་མཐུན་པའི་ཕྱོགས་ཆུང་ངུ་དང་ཡང་མ་འདྲེས་པ་སྐྱེ་སྟེ། 
གཞན་སྡུག་བསྔལ་དང་བྲལ་བར་འདོད་པ་ནི་སྙིང་རྗེ་ཆེན་པོ་ཡིན་ནོ། 
།དེ་དག་གི་སྡུག་བསྔལ་དང་། 
དེའི་རྒྱུ་རབ་ཏུ་འཕེལ་ན་སྐྱེ་བར་འགྱུར་ཏེ། 
བུད་ཤིང་བསྣན་ན་མེ་ལྕེ་འབར་བ་བཞིན་ནོ། 
།དོན་དམ་པ་ལ་རྣམ་པར་སྡང་བ་དག་ནི་སྡུག་བསྔལ་གྱི་རྒྱུའི་མཆོག་ལ་གནས་པ་[^412K]ཡིན་ཏེ། 
འདི་དག་ཇི་ལྟ་བར་བྱ་བ་དག་ནི་དེ་ལྟར་བདག་དང་གཞན་གྱི་དག་མ་ཡིན་ཏེ། 
དེ་དག་ནི་རླུང་གིས་བསྐྱོད་ནས་ཆུའི་ཆུ་བུར་བྱུང་བ་ལྟ་བུར་ཤིན་ཏུ་མི་རྟག་པ། 
བདག་ལ་ཕན་པ་ཅུང་ཟད་ཀྱང་མི་ནུས་པའི་ལུས་རྣག་ཅན་གྲངས་ཡོད་པ་གཅིག་གསོད་པར་ཟད་ཀྱི། 
འདི་དག་ནི་འཁོར་བ་ཇི་སྲིད་བར་བཞུགས་པ། 
བདག་དང་གཞན་གྱི་དོན་ཕུན་སུམ་ཚོགས་པས་མཛེས་པ། 
གྲངས་ལས་འདས་པའི་རྒྱལ་བ་དང་འབྲེལ་པའི་ཆོས་ཀྱི་སྐུ་ལ་གནོད་པ་སྟེ། 
དེའི་ས་བོན་ཆོས་ཀྱི་དེ་ཁོ་ན་ལ་མོས་པ་ལ་གནོད་པ་བྱེད་པར་ཞུགས་པའི་ཕྱིར་རོ། 
།དེ་ཉིད་ཀྱི་ཕྱིར་དམ་པའི་ཆོས་སྤོང་བའི་རྣམ་པར་སྨིན་པ་ཤིན་ཏུ་མི་བཟད་པ་[^413K]རྣམ་པ་མང་པོ་མདོ་སྡེ་ལས་བརྗོད་དོ། 
།ཡང་གསུངས་པ། 
ཤིན་ཏུ་རྒྱ་ཆེར་རབ་ཟབ་ལ། 
།སྒྱིད་ལུག་ཤིན་ཏུ་མ་སྦྱངས་པ། 
།བདག་གཞན་དགྲ་དག་གཏི་མུག་གིས། 
།ད་ལྟར་ཐེག་པ་ཆེ་ལ་སྨོད། 
།ཚུལ་ཁྲིམས་ལས་ནི་ཉམས་བླ་ཡི། 
།ལྟ་བས་ཅིས་ཀྱང་མ་ཡིན་ཏེ། 
།ཚུལ་ཁྲིམས་ཀྱིས་ནི་མཐོ་རིས་འགྲོ། 
།ལྟ་བས་གོ་འཕང་མཆོག་ཏུ་འགྱུར། 
།གཏི་མུག་དབང་གིས་བསྒྲིབས་གྱུར་ཏེ། 
།གང་ཞིག་ཡང་དག་བགེགས་[^414K]བྱེད་པ། 
།དེ་ལ་དགེ་བའི་འགྲོ་བ་མེད། 
།ཐར་པ་མེད་པ་སྨོས་ཅི་དགོས། 
།གནོད་པའི་ས་བོན་གྱུར་པ་ཡི། 
།མུ་སྟེགས་བྱེད་མང་མཐོང་ནས་ནི། 
།ཆོས་འདོད་སྐྱེ་བ་པོ་[^415K]རྣམས་ལ། 
།སྙིང་རྗེར་མི་འགྱུར་སུ་ཞིག་ཡོད། 
།ཅེའོ། 
།ཟླ་བ་སྒྲོན་མའི་ཏིང་ངེ་འཛིན་ལས། 
དང་པོ་བཟོད་པའི་ཁྱད་པར་ལས་ཇི་སྐད་དུ་གསུངས་པ་བཞིན་ནོ། 
།འདི་ལྟར་གཞན་གྱི་ལུགས་འདི་ལ་བརྟགས་ན་ཉིད་མའི་འོད་ཟེར་ཤིན་ཏུ་འཇེབས་པ། 
གངས་རི་[^416K]ཁ་བའི་དུ་མ་གྲུགས་ལ་བབ་ན་འཇུ་[^417K]བར་འགྱུར་བ་ལྟ་བུར་གཏིང་མི་ཚུགས་པས་བདག་ལེགས་སུ་འདོད་པ་རྣམས་འདི་ལ་མ་ཞེན་པར་བྱ་བ་དུ་ཆེད་[^418K]ཆེར་འཛིན་ཏོ། 
།གཞན་ཡང་ཁོ་བོ་བདག་ཅག་དང་། 
གཞན་གྱི་གཞུང་ལུགས་རྒྱ་ཆེར་དཔྱད་པས་རྟེན་ཅིང་འབྲེལ་བར་འབྱུང་བ་སྤྲོས་པའི་ཚོགས་ཐམས་ཅད་དང་བྲལ་བ་འདི་དེ་ཁོ་ན་བསྡུས་པ་དང་། 
དོན་དམ་པ་གཏན་ལ་དབབ་པ་ལ་སོགས་པར་དཔྱད་ཟིན་གྱིས། 
ཤིན་ཏུ་རྒྱས་པར་འདོད་པ་དག་གིས་དེ་དག་ལས་ཁོང་དུ་ཆུད་པར་གྱིས་ཤིག 
།དེའི་ཕྱིར། 
བློ་ནོར་ལྡན་པས་ལུགས་གཞན་ལ། 
།ཇི་ལྟར་སྙིང་པོ་མེད་མཐོང་བ། 
།དེ་ལྟར་དེ་དག་སྐྱོབ་པ་ལ། 
།གུས་པ་[^419K]ཤིན་ཏུ་སྐྱེ་བར་འགྱུར། 
།བདག་ཤེས་པ་སུ་ཞིག་[^420K]གཞན་གྱི་ལུགས་ནི་རིགས་ངན་བླུན་པོའི་སྐྱེ་བོ་ལ་ཡང་གྲགས་པའི་ཡུལ་རགས་པ་ལ་ཡང་འཁྲུལ་པར་མཐོང་ལ། 
དེ་བཞིན་གཤེགས་པའི་གསུང་རབ་ཐོག་མ་དང་། 
བར་དང་། 
ཐ་མར་དགེ་བ། 
གསེར་བཟང་པོ་ལྟ་བུར་བསྲེག་པ་དང་། 
གཅད་པ་[^421K]དང་། 
བརྡར་བ་དང་། 
འདྲ་བའི་མངོན་སུམ་དང་། 
རྗེས་སུ་དཔག་པ་དང་། 
རང་གི་ཚིག་རྣམས་ཀྱིས་[^422K]གནོད་པར་མ་གྱུར་པ་ནི་འཁོར་བ་རྣམས་དང་མ་འདྲེས་པའི་ཡེ་ཤེས་ཀྱི་དེ་ཁོ་ན་ཤིན་ཏུ་འཐིབས་པོ་ལ་འཁྲུགས་པ་[^423K]མེད་པར་མཐོང་ནས་མི་དང་ལྷ་ཡུལ་པའི་འདྲེན་པ་མཐའ་དག་གི་ཅོད་པན་གྱི་ཕྲེང་བས་ཞབས་པད་མ་གཉིས་མཛེས་པར་བྱས་པ་དང་ལྡན་པའི་འཇིག་རྟེན་གྱི་བླ་མ་བདག་ཤེས་པ་སུ་ཞིག་མངོན་པར་མ་ཞེན་པའི་ཚུལ་གྱིས་སྒྲུབ་པ་སྙིང་པོར་བྱེད་པའི་དད་པ་མི་སྐྱེད། 
དེའི་ཕྱིར་དེ་ལྟར། 
ཡང་དག་ཤེས་ཚོལ་སྔོན་བཏང་སྟེ། 
།དོན་དེ་རྣམ་པར་ངེས་བྱས་ནས། 
།ལྟ་ངན་འཐིབས་གནས་འཇིག་རྟེན་ལ། 
།སྙིང་རྗེ་ཀུན་ཏུ་བསྐྱེད་ནས་སུ། 
།འགྲོ་དོན་བྱེད་པ་པར་[^424K]གྱུར་པ། 
།བྱང་ཆུབ་བློ་རྒྱས་མཁས་པ་ནི། 
།བློ་དང་སྙིང་རྗེས་བརྒྱན་པ་ཡི། 
།ཐུབ་པའི་བརྟུལ་ཞུགས་ཡང་དག་སྤྱོད། 
།ཡང་དག་དད་པས་རྗེས་འབྲངས་པ[^425K]། 
།རྫོགས་པའི་བྱང་ཆུབ་སེམས་བསྐྱེད་ནས། 
།ཐུབ་པའི་བརྟུལ་ཞུགས་བླང་བྱས་ཏེ། 
།དེ་ནི་ཡང་དག་ཤེས་ཚོལ་བརྩོན། 
།བློ་མིག་ཞིབ་པའི་བློ་ལྡན་དག 
།ལམ་གང་ནས་ནི་འཇུག་འགྱུར་པ། 
།ལུང་དང་རིགས་པ་གསལ་ལྡན་པ། 
།དེ་ལྟར་ཕྱོགས་ཙམ་བསྟན་པ་ཡིན། 
།འདིར་ནི་ཟླ་བ་དག་འདྲའི་བསོད་ནམས་བདག་གིས་གང་ཐོབ་པ། 
།དེས་ནི་ཐུབ་མཆོག་ལུགས་ཀྱི་ཡང་དག་དགའ་ལྡན་འཇིག་རྟེན་ཀུན། 
།ལྟ་ངན་མུན་པའི་དྲ་བ་རབ་ཏུ་མང་པོ་རྣམ་བསལ་ནས། 
།སྲིད་པའི་འདོད་ཆགས་རབ་ཏུ་བསལ་ཏེ་བྱང་ཆུབ་ཐོབ་པར་ཤོག 
།བདག་ཀྱང་ཡུལ་གྱི་ལོངས་སྤྱོད་མྱང་བས་བརྒྱལ་བའི་མུན་བསལ་ཅིང་། 
།ཡང་དག་དམ་པར་རིག་ཅིང་ཡང་དག་རིག་[^426K]དང་འགྲོགས་པ་དང་། 
།གཞན་གྱི་དོན་ལ་གཅིག་ཏུ་གཞོལ་ཞིང་འཇམ་པའི་དབྱངས་ཀྱི་ཞབས། 
།གཙང་མ་པདྨར་བརྟེན་ཅིང་ཤིན་ཏུ་བརྟན་པས་གུས་པར་ཤོག 
།གསལ་བའི་ལུང་དང་རིགས་པ་དག་གིས་གང་ཞིག་འདིར་བརྗོད་པ། 
།རྒྱལ་བ་ཁྱུ་མཆོག་དམ་པའི་གསུང་རབ་སྒྲོན་ཆེན་ཡང་དག་པར། 
།གསལ་བྱེད་འདི་ནི་ས་ལ་དངོས་རྣམས་[^427K]དངོས་པོའི་ངོ་བོ་ཡང་དག་པ། 
།ཇི་སྲིད་མི་འདོར་དེ་དེ་སྲིད་རྣམ་པ་ཀུན་ཏུ་གནས་གྱུར་ཅིག 
།རྒྱལ་བ་གང་དག་རྟེན་འབྲེལ་འབྱུང་། 
།རྟོག་པ་མི་བཟད་[^428K]ད་བ་ཀུན། 
།རྣམ་གྲོལ་གསུངས་པ་དེ་དག་ལ། 
།རྟག་པར་རྒྱུན་དུ་ཕྱག་འཚལ་ལོ། 
།དེ་ལྟའི་ཚུལ་དུ་དབུ་མ་ཡི། 
།རྒྱལ་རྒྱན་[^429K]འདི་བདག་གིས་བྱས་པ་ནི། 
།རིགས་དང་མདོ་སྡེ་སྣ་ཚོགས་ཀྱིས[^430K]། 
།རིན་ཆེན་བཀོད་པས་མཛེས་པར་བྱས། 
།ཞིབ་པའི་བློ་ཡིས་འདི་རྟོགས་ནས། 
།ཟླ་སྒྲོན་ལ་སོགས་བློ་ཟབ་རྣམས། 
།སྐྱེ་བོ་བློ་ཡི་ནོར་ལྡན་ཞིང་། 
།བརྟན་རྣམས་འཇིགས་མེད་བསྒོམ་པར་[^431K]ཤོག 
།བརྟན་རྣམས་འདི་འཛིན་བྱེད་པ་དང་། 
།མཁས་ལ་སྟོན་པར་[^432K]བྱེད་པ་ནི། 
།བདག་དང་གཞན་ལ་ཁྱབ་མཆོག་གི། 
།ཡོངས་སུ་མགུ་[^433K]བར་རབ་ཏུ་བྱེད། 
།དམིགས་པ་ཅན་ཀུན་སྤྱི་བརྟོལ་[^434K]གྱིས། 
།རློམ་པ་རྣམ་པར་བསལ་བྱས་ནས། 
།སྤོབས་པ་སོ་སོར་རིག་པ་ཡིས། 
།ཤིན་ཏུ་མཐོ་བར་[^435K]འགྱིང་བར་བྱེད། 
།ཟབ་མོའི་ཆོས་ཀྱི་ཡང་དག་ཉིད། 
།སྟོན་པ་མཛད་པའི་ཐུབ་ཆེན་གྱི། 
།གྲགས་པ་དག་ནི་ཕྱོགས་རྣམས་ཀྱི། 
།རབ་འབྱམ་[^436K]ཀུན་ཏུ་རྒྱས་པར་བྱེད། 
།ཆོས་ལ་བདག་མེད་སྒྲུབ་པའི་ཕྱིར། 
།སློབ་དཔོན་སྔ་མ་སྟོང་སྙེད་ཀྱིས། 
།སྒྲུབ་པ་རྣམས་ནི་སྦྱར་མཛད་པ། 
།མ་ཁྱབ་འདྲ་བ་གང་ཡིན་རྣམས། 
།མཁས་རྣམས་ཡང་དག་དག་པ་འདི། 
།ཤེས་ནས་ད་ནི་དེ་དག་ལ། 
།འདོད་པས་དྲི་མེད་རབ་འབྲེལ་པ། 
།རྣམ་པར་ངེས་པར་བྱེད་པར་ཤོག 
།གང་དག་དེ་ལ་འཕྱས་བྱེད་པ། 
།འཕྱ་བའི་བདག་ཉིད་དེ་དག་ཀྱང་། 
།དོགས་མེད་རྗེས་འགྲོ་ལྡོག་ལྡན་གྱིས། 
།ཚེགས་མེད་ཚར་གཅོད་བྱེད་གྱུར་ཅིག 
།[^437K]དབུ་མའི་རྒྱན་འདི་ནི་སློབ་དཔོན་ཞི་བ་འཚོ་བ་དག་དང་གཞན་གྱི་གྲུབ་པའི་མཐའི་རྒྱ་མཚོའི་ཕ་རོལ་ཏུ་སོན་པ། 
འཕགས་པ་ངག་གི་དབང་ཕྱུག་གི་ཞབས་ཀྱི་པདྨ་རྙོག་པ་མེད་པའི་ཟེའུ་འབྲུ་སྤྱི་བོས་ལེན་པས་མཛད་པ་རྫོགས་སོ།། 
།།རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང་། 
ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ[^438K]།། 
།།

[^1K]: མདྷྱ་མ་ཀཱ་ལཾ་ཀཱ། སྣར་ཐང་། པེ་ཅིན།
[^2K]: བསྟན། སྣར་ཐང་། པེ་ཅིན།
[^3K]: བསྒྲུབ་སྒྲུབ་པར་ཅི་ལའང། སྣར་ཐང་། པེ་ཅིན།
[^4K]: བརྟག། སྣར་ཐང་། པེ་ཅིན།
[^5K]: ཞིག། སྣར་ཐང་། པེ་ཅིན།
[^6K]: གྱི། སྣར་ཐང་། པེ་ཅིན།
[^7K]: བསྐྱེད་པས། སྣར་ཐང་། པེ་ཅིན།
[^8K]: འབྲས་བུའི། སྣར་ཐང་། པེ་ཅིན།
[^9K]: འདུས་མ་པ། པེ་ཅིན།
[^10K]: ཅིག་པ། སྣར་ཐང་། པེ་ཅིན།
[^11K]: སྒོམ་པ། སྣར་ཐང་། པེ་ཅིན།
[^12K]: ཅིག་ཅིག་པུའི། ཅོ་ནེ། ཅིག་པུའི། སྣར་ཐང་། པེ་ཅིན།
[^13K]: འགྱུར་བར། སྣར་ཐང་། པེ་ཅིན།
[^14K]: གྱིས། སྣར་ཐང་། པེ་ཅིན།
[^15K]: ཀྱི། སྣར་ཐང་། པེ་ཅིན།
[^16K]: འགྱུར་བ། སྣར་ཐང་། པེ་ཅིན།
[^17K]: དེ། ཞེས་པར་མ་གཞན་ནང་མེད།
[^18K]: སོ། སྣར་ཐང་། པེ་ཅིན།
[^19K]: གི། སྣར་ཐང་། པེ་ཅིན།
[^20K]: ཀྱིས། ཞེས་པར་མ་གཞན་ནང་མེད།
[^21K]: དགག་པ། སྣར་ཐང་། པེ་ཅིན།
[^22K]: འགྲུབ་བོ། སྣར་ཐང་། པེ་ཅིན།
[^23K]: བསྒྲིབ། སྣར་ཐང་། པེ་ཅིན།
[^24K]: འབྲེལ་པ་དེ་དག་གི་གཅིག་དང། ཞེས་པར་མ་གཞན་ནང་མེད།
[^25K]: དེ། ཞེས་པར་མ་གཞན་ནང་མེད།
[^26K]: ལ་ཇི་ལྟར་སོགས་པ། སྣར་ཐང་། པེ་ཅིན།
[^27K]: ཇི་ལྟར། སྣར་ཐང་། པེ་ཅིན།
[^28K]: འདུ་བ་དེ་དག། སྣར་ཐང་། པེ་ཅིན།
[^29K]: ཅིག་པུར། སྣར་ཐང་། པེ་ཅིན།
[^30K]: འདུ། སྣར་ཐང་། པེ་ཅིན།
[^31K]: རག་པ། སྣར་ཐང་། པེ་ཅིན།
[^32K]: གདགས་པ། སྣར་ཐང་། པེ་ཅིན།
[^33K]: འཚོགས། སྣར་ཐང་། པེ་ཅིན།
[^34K]: བྱ་བ། སྣར་ཐང་། པེ་ཅིན།
[^35K]: ལ་ཡང། སྣར་ཐང་། པེ་ཅིན།
[^36K]: གཏོད། སྣར་ཐང་།
[^37K]: ཕྱོགས། སྣར་ཐང་། པེ་ཅིན།
[^38K]: མ། སྣར་ཐང་།
[^39K]: མིག། སྣར་ཐང་། པེ་ཅིན།
[^40K]: སྨྲས་པ་དང། སྣར་ཐང་། པེ་ཅིན།
[^41K]: སྒྲིམ། སྣར་ཐང་། པེ་ཅིན།
[^42K]: ལ་བསགས་པ། སྣར་ཐང་། པེ་ཅིན།
[^43K]: ལས། སྣར་ཐང་། པེ་ཅིན།
[^44K]: བསྒྲུབ་བསྒྲུབ། སྣར་ཐང་། པེ་ཅིན།
[^45K]: ལ་སོགས་པ། སྣར་ཐང་། པེ་ཅིན།
[^46K]: གཤིག། སྣར་ཐང་། པེ་ཅིན།
[^47K]: བརྣན། སྣར་ཐང་། པེ་ཅིན།
[^48K]: ལམ་བརྒྱུད་པ། སྣར་ཐང་། པེ་ཅིན།
[^49K]: བསལ། ཅོ་ནེ། སྣར་ཐང་། པེ་ཅིན།
[^50K]: དག། སྣར་ཐང་། པེ་ཅིན།
[^51K]: དང་ཁྱད་པར། ཞེས་པར་མ་གཞན་ནང་མེད།
[^52K]: འགྲེལ་པ། སྣར་ཐང་།
[^53K]: བཟུང་བ། སྣར་ཐང་། པེ་ཅིན།
[^54K]: བྱ་བྱའོ། ཅོ་ནེ། སྣར་ཐང་། པེ་ཅིན།
[^55K]: བེམ་པོའི། སྣར་ཐང་། པེ་ཅིན།
[^56K]: བེམ། སྣར་ཐང་། པེ་ཅིན།
[^57K]: རིགས་པ། སྣར་ཐང་། པེ་ཅིན།
[^58K]: ཡིན་པ། སྣར་ཐང་། པེ་ཅིན།
[^59K]: གིས། སྣར་ཐང་། པེ་ཅིན།
[^60K]: བརྗོད་པ། སྣར་ཐང་། པེ་ཅིན།
[^61K]: རིགས་པའི། སྣར་ཐང་། པེ་ཅིན།
[^62K]: སོ་སོ། སྣར་ཐང་། པེ་ཅིན།
[^63K]: དེ་ནི། ཞེས་པར་མ་གཞན་ནང་མེད།
[^64K]: བདག། སྣར་ཐང་། པེ་ཅིན།
[^65K]: གི། སྣར་ཐང་། པེ་ཅིན།
[^66K]: རབ་ཏུ། ཞེས་པར་མ་གཞན་ནང་མེད།
[^67K]: རིགས་པ། སྣར་ཐང་། པེ་ཅིན།
[^68K]: དེ། སྣར་ཐང་།
[^69K]: དུ། ཞེས་པར་མ་གཞན་ནང་མེད།
[^70K]: མ། ཞེས་པར་མ་གཞན་ནང་མེད།
[^71K]: རིགས་པ། སྣར་ཐང་། པེ་ཅིན།
[^72K]: རྣམ་པ་སྣ་ཚོགས་ཀྱི་རྒྱུས། ཞེས་པར་མ་གཞན་ནང་མེད།
[^73K]: དེ། སྣར་ཐང་། པེ་ཅིན།
[^74K]: རིགས་པའི། སྣར་ཐང་། པེ་ཅིན།
[^75K]: མིན། སྣར་ཐང་། པེ་ཅིན།
[^76K]: རྣམ་པ་དང། སྣར་ཐང་། པེ་ཅིན།
[^77K]: ཉིད། སྣར་ཐང་། པེ་ཅིན།
[^78K]: ཅིག་ཆར། སྣར་ཐང་། པེ་ཅིན།
[^79K]: ཅིག་ཆའོ། པེ་ཅིན། ཆར་རོ། སྣར་ཐང་།
[^80K]: གཅིག་ཆར། སྣར་ཐང་། པེ་ཅིན།
[^81K]: ལན། སྣར་ཐང་། པེ་ཅིན།
[^82K]: ལ། ཞེས་པར་མ་གཞན་ནང་མེད།
[^83K]: རིམ། སྣར་ཐང་། པེ་ཅིན།
[^84K]: གལ་ཏེ། སྣར་ཐང་།
[^85K]: རྣམས། ཞེས་པར་མ་གཞན་ནང་མེད།
[^86K]: མི། སྣར་ཐང་། པེ་ཅིན།
[^87K]: སྦྱོར། སྣར་ཐང་། པེ་ཅིན།
[^88K]: ཞིག་པ། སྣར་ཐང་། པེ་ཅིན།
[^89K]: ཡང། ཞེས་པར་མ་གཞན་ནང་མེད།
[^90K]: དང། སྣར་ཐང་། པེ་ཅིན།
[^91K]: གཅིག་ཆའི། སྣར་ཐང་། པེ་ཅིན།
[^92K]: ཉིད། སྣར་ཐང་། པེ་ཅིན།
[^93K]: ངེས་པ། སྣར་ཐང་།
[^94K]: ཀྱིས། ཞེས་པར་མ་གཞན་ནང་མེད།
[^95K]: ཡང། སྣར་ཐང་། པེ་ཅིན།
[^96K]: མ་རིག་པའི། སྣར་ཐང་། པེ་ཅིན།
[^97K]: འཆེལ་པ། སྣར་ཐང་། པེ་ཅིན།
[^98K]: དེ། སྣར་ཐང་། པེ་ཅིན།
[^99K]: གཅིག་ཆའམ། སྣར་ཐང་། པེ་ཅིན།
[^100K]: སྣང་བ། ཞེས་པར་མ་གཞན་ནང་མེད།
[^101K]: འདུས་པ། སྣར་ཐང་། པེ་ཅིན།
[^102K]: ལ་དོན་ཅིག། སྣར་ཐང་། པེ་ཅིན།
[^103K]: གིས། སྣར་ཐང་། པེ་ཅིན།
[^104K]: གཅིག། སྣར་ཐང་། པེ་ཅིན།
[^105K]: གི། སྣར་ཐང་། པེ་ཅིན།
[^106K]: གཅིག་ཆའམ། སྣར་ཐང་། པེ་ཅིན།
[^107K]: ལ་སོགས་པ། སྣར་ཐང་། པེ་ཅིན།
[^108K]: ཡིན། སྣར་ཐང་། པེ་ཅིན།
[^109K]: བྱ། སྣར་ཐང་། པེ་ཅིན།
[^110K]: གིས། སྣར་ཐང་། པེ་ཅིན།
[^111K]: རྒྱུན། སྣར་ཐང་། པེ་ཅིན།
[^112K]: ལ། སྣར་ཐང་། པེ་ཅིན།
[^113K]: རིགས་པ། སྣར་ཐང་། པེ་ཅིན།
[^114K]: ནས། སྣར་ཐང་། པེ་ཅིན།
[^115K]: དང། ཞེས་པར་མ་གཞན་ནང་མེད།
[^116K]: རྣམས། ཞེས་པར་མ་གཞན་ནང་མེད།
[^117K]: འབྱུང་བའམ། སྣར་ཐང་།
[^118K]: ལ་སོགས་ལ། །གཅིག་གི། སྣར་ཐང་། པེ་ཅིན།
[^119K]: གང། སྣར་ཐང་། པེ་ཅིན།
[^120K]: ཅིག་པའོ། སྣར་ཐང་། པེ་ཅིན།
[^121K]: ཤེས་ལ། སྣར་ཐང་། པེ་ཅིན།
[^122K]: རིམས་ཀྱིས། སྣར་ཐང་། པེ་ཅིན།
[^123K]: གཅིག། སྣར་ཐང་། པེ་ཅིན།
[^124K]: གྲངས་ཀྱི། སྣར་ཐང་། པེ་ཅིན།
[^125K]: མེད། སྣར་ཐང་། པེ་ཅིན།
[^126K]: འདྲ་འགྱུར་བར། སྣར་ཐང་། པེ་ཅིན།
[^127K]: འདྲ་བས། སྣར་ཐང་། པེ་ཅིན།
[^128K]: གྱིས། སྣར་ཐང་། པེ་ཅིན།
[^129K]: བར་ཆད། སྣར་ཐང་། པེ་ཅིན།
[^130K]: བར་ཆད། སྣར་ཐང་། པེ་ཅིན།
[^131K]: རིགས་པ། སྣར་ཐང་། པེ་ཅིན།
[^132K]: ངོ། སྣར་ཐང་། པེ་ཅིན།
[^133K]: ཅར་རམ། སྣར་ཐང་། པེ་ཅིན།
[^134K]: ཞེས་ན། སྣར་ཐང་། པེ་ཅིན།
[^135K]: རྣམ་པ། ཞེས་པར་མ་གཞན་ནང་མེད།
[^136K]: བསྒྲིབས་པ། སྣར་ཐང་། པེ་ཅིན།
[^137K]: ནོར་བར། སྣར་ཐང་། པེ་ཅིན།
[^138K]: དགུགས་པའི། སྣར་ཐང་། པེ་ཅིན།
[^139K]: ཡིས། སྣར་ཐང་། པེ་ཅིན།
[^140K]: མེད་ན། སྣར་ཐང་།
[^141K]: དཀར་བའི། སྣར་ཐང་། པེ་ཅིན།
[^142K]: གང། ཞེས་པར་མ་གཞན་ནང་མེད།
[^143K]: གདགས་པ། སྣར་ཐང་། པེ་ཅིན།
[^144K]: རིགས་པའི། སྣར་ཐང་། པེ་ཅིན།
[^145K]: བདག་པའི། སྣར་ཐང་། པེ་ཅིན།
[^146K]: སྤྱད་པར། སྣར་ཐང་། པེ་ཅིན།
[^147K]: འདིར། ཞེས་པར་མ་གཞན་ནང་མེད།
[^148K]: རུ། སྣར་ཐང་། པེ་ཅིན།
[^149K]: ལ། སྣར་ཐང་། པེ་ཅིན།
[^150K]: ཀྱི། ཞེས་པར་མ་གཞན་ནང་མེད།
[^151K]: གཞག་པས་ཁ་བསྒྱུར་བ། སྣར་ཐང་། པེ་ཅིན།
[^152K]: རྟག་པ། སྣར་ཐང་། པེ་ཅིན།
[^153K]: འབྱུང། སྣར་ཐང་། པེ་ཅིན།
[^154K]: བསམས་པར། སྣར་ཐང་། པེ་ཅིན།
[^155K]: ཀྱི། སྣར་ཐང་། པེ་ཅིན།
[^156K]: ཉིད། སྣར་ཐང་། པེ་ཅིན།
[^157K]: ངནན། སྣར་ཐང་། པེ་ཅིན།
[^158K]: ཡིས། སྣར་ཐང་། པེ་ཅིན།
[^159K]: སྔོན། སྣར་ཐང་། པེ་ཅིན།
[^160K]: སྔོན། སྣར་ཐང་། པེ་ཅིན།
[^161K]: འཇུག་ལ། སྣར་ཐང་། པེ་ཅིན།
[^162K]: ལ་སོགས་པ། སྣར་ཐང་། པེ་ཅིན།
[^163K]: ཀྱང། སྣར་ཐང་། པེ་ཅིན།
[^164K]: དེ་བས། སྣར་ཐང་། པེ་ཅིན།
[^165K]: ལྡོག་པ། སྣར་ཐང་། པེ་ཅིན།
[^166K]: ལ་སོགས། སྣར་ཐང་། པེ་ཅིན།
[^167K]: ནོ་དེ་ལྟར་ན། སྣར་ཐང་། པེ་ཅིན།
[^168K]: རག་པ། པེ་ཅིན།
[^169K]: གཞིབས། སྣར་ཐང་། པེ་ཅིན།
[^170K]: ཡི་རྣམ་པར་གཞིབས། སྣར་ཐང་། པེ་ཅིན།
[^171K]: ཇི་ལྟར། སྣར་ཐང་།
[^172K]: འབྲེལ། སྣར་ཐང་། པེ་ཅིན།
[^173K]: འོངས་པ། སྣར་ཐང་། པེ་ཅིན།
[^174K]: གཞིབས་ཏེ་གཅིག། སྣར་ཐང་། པེ་ཅིན།
[^175K]: ཇི་ལྟར། སྣར་ཐང་། པེ་ཅིན།
[^176K]: ལན། སྣར་ཐང་། པེ་ཅིན།
[^177K]: ཟིན་པ། སྣར་ཐང་། པེ་ཅིན།
[^178K]: གོ། སྣར་ཐང་། པེ་ཅིན།
[^179K]: གི། ཞེས་པར་མ་གཞན་ནང་མེད།
[^180K]: དེ། སྣར་ཐང་། པེ་ཅིན།
[^181K]: རང་བཞིན། སྣར་ཐང་། པེ་ཅིན།
[^182K]: རིགས་པ། ཞེས་པར་མ་གཞན་ནང་མེད།
[^183K]: ཕྱིར། སྣར་ཐང་། པེ་ཅིན།
[^184K]: ཀྱང། སྣར་ཐང་། པེ་ཅིན།
[^185K]: གཉི་གཉིས་ཀ། སྣར་ཐང་། པེ་ཅིན།
[^186K]: གྱི། ཞེས་པར་མ་གཞན་ནང་མེད།
[^187K]: དང། སྣར་ཐང་། པེ་ཅིན།
[^188K]: འཁོར་ལོར། སྣར་ཐང་། པེ་ཅིན།
[^189K]: ཡང། སྣར་ཐང་།
[^190K]: ལ། ཞེས་པར་མ་གཞན་ནང་མེད།
[^191K]: ཡིས། སྣར་ཐང་། པེ་ཅིན།
[^192K]: ནི། པེ་ཅིན།
[^193K]: ལོག། པེ་ཅིན།
[^194K]: བྲལ་བར་བའི། སྣར་ཐང་། པེ་ཅིན།
[^195K]: ཞེན་པ། སྣར་ཐང་། པེ་ཅིན།
[^196K]: འཕེལ་བ། སྣར་ཐང་། པེ་ཅིན།
[^197K]: མི། སྣར་ཐང་། པེ་ཅིན།
[^198K]: དེ་དག་ལ་འདི་ལྟར། སྣར་ཐང་། པེ་ཅིན།
[^199K]: ཀྱང། ཞེས་པར་མ་གཞན་ནང་མེད།
[^200K]: སྟོང་པ། སྣར་ཐང་། པེ་ཅིན།
[^201K]: ཡིས། སྣར་ཐང་། པེ་ཅིན།
[^202K]: གི། སྣར་ཐང་། པེ་ཅིན།
[^203K]: ཉམས། ཞེས་པར་མ་གཞན་ནང་མེད།
[^204K]: ཐམས་ཅད། ཞེས་པར་མ་གཞན་ནང་མེད།
[^205K]: དུ། ཞེས་པར་མ་གཞན་ནང་མེད།
[^206K]: བཅུ། སྣར་ཐང་། པེ་ཅིན།
[^207K]: སེམས། སྣར་ཐང་། པེ་ཅིན།
[^208K]: ཞི་བ། པེ་ཅིན།
[^209K]: ཞེས། ཞེས་པར་མ་གཞན་ནང་མེད།
[^210K]: ཞེས་བྱ། སྣར་ཐང་། པེ་ཅིན།
[^211K]: དང་བཅས་པ་ཡང། ཞེས་པར་མ་གཞན་ནང་མེད།
[^212K]: གླང་པོ་པོའི། སྣར་ཐང་། པེ་ཅིན།
[^213K]: འགལ་བ། སྣར་ཐང་། པེ་ཅིན།
[^214K]: དུ། སྣར་ཐང་། པེ་ཅིན།
[^215K]: འོ་ན། ཞེས་པར་མ་གཞན་ནང་མེད།
[^216K]: མེད། སྣར་ཐང་། པེ་ཅིན།
[^217K]: ཀྱི། སྣར་ཐང་། པེ་ཅིན།
[^218K]: འདི། སྣར་ཐང་། པེ་ཅིན།
[^219K]: གྱི། སྣར་ཐང་། པེ་ཅིན།
[^220K]: གི། སྣར་ཐང་། པེ་ཅིན།
[^221K]: བསྒྱུར། སྣར་ཐང་། པེ་ཅིན།
[^222K]: འདི་ལྟ་ན། སྣར་ཐང་། པེ་ཅིན།
[^223K]: བརྟགས་པ། སྣར་ཐང་། པེ་ཅིན།
[^224K]: སྤྱད། སྣར་ཐང་། པེ་ཅིན།
[^225K]: ཀྱི། སྣར་ཐང་། པེ་ཅིན།
[^226K]: དང་ཉེ་བར། ཞེས་པར་མ་གཞན་ནང་མེད།
[^227K]: རྟེན། སྣར་ཐང་། པེ་ཅིན།
[^228K]: ནས། སྣར་ཐང་། པེ་ཅིན།
[^229K]: འབྱུང་བ། སྣར་ཐང་། པེ་ཅིན།
[^230K]: འཕངས་པ། སྣར་ཐང་། པེ་ཅིན།
[^231K]: ཏེ། སྣར་ཐང་། པེ་ཅིན།
[^232K]: མིན་པ། སྣར་ཐང་། པེ་ཅིན།
[^233K]: རྟེན། སྣར་ཐང་། པེ་ཅིན།
[^234K]: དེ། སྣར་ཐང་། པེ་ཅིན།
[^235K]: བྱེད་པ། སྣར་ཐང་། པེ་ཅིན།
[^236K]: ན། ཞེས་པར་མ་གཞན་ནང་མེད།
[^237K]: རིངས། སྣར་ཐང་། པེ་ཅིན།
[^238K]: ་།་དེ། སྣར་ཐང་། པེ་ཅིན།
[^239K]: ཡིས། སྣར་ཐང་། པེ་ཅིན།
[^240K]: ལས། སྣར་ཐང་། པེ་ཅིན།
[^241K]: སྐྱེ། སྣར་ཐང་། སྐྱེན། པེ་ཅིན།
[^242K]: མེད་པར། སྣར་ཐང་། པེ་ཅིན།
[^243K]: སྐྱེ། སྣར་ཐང་། པེ་ཅིན།
[^244K]: ལས། སྣར་ཐང་། པེ་ཅིན།
[^245K]: འགགས་པར། སྣར་ཐང་།
[^246K]: རྟོགས་པར། སྣར་ཐང་། པེ་ཅིན།
[^247K]: དེ་ལྟ། སྣར་ཐང་། པེ་ཅིན།
[^248K]: ཡང། ཞེས་པར་མ་གཞན་ནང་མེད།
[^249K]: ཡིས། སྣར་ཐང་། པེ་ཅིན།
[^250K]: དམ་ཁང། ཅོ་ནེ། སྣར་ཐང་། པེ་ཅིན།
[^251K]: ཁང་པ། པེ་ཅིན།
[^252K]: དམ་པ་པར། སྣར་ཐང་། པེ་ཅིན།
[^253K]: རྟེན། སྣར་ཐང་། པེ་ཅིན།
[^254K]: རྗོད་པའི། སྣར་ཐང་། པེ་ཅིན།
[^255K]: སེམས་པ། སྣར་ཐང་། པེ་ཅིན།
[^256K]: འདི། སྣར་ཐང་། པེ་ཅིན།
[^257K]: སྐྱེད་པར། སྣར་ཐང་། པེ་ཅིན།
[^258K]: ཟིན། སྣར་ཐང་། པེ་ཅིན།
[^259K]: དངོས་པོ། ཞེས་པར་མ་གཞན་ནང་མེད།
[^260K]: ལ། ཞེས་པར་མ་གཞན་ནང་མེད།
[^261K]: སྐྱེ་སྐྱེའོ། སྣར་ཐང་། པེ་ཅིན།
[^262K]: ཡིས། སྣར་ཐང་། པེ་ཅིན།
[^263K]: ཁས་མི་ལེན་ཏོ་ཞེས། ཞེས་པར་མ་གཞན་ནང་མེད།
[^264K]: བཤད་པར། སྣར་ཐང་། པེ་ཅིན།
[^265K]: ཡོད་པའང་མེད་པའི། སྣར་ཐང་། པེ་ཅིན།
[^266K]: མེད་པས། སྣར་ཐང་། པེ་ཅིན།
[^267K]: མི་རྟག། སྣར་ཐང་། པེ་ཅིན།
[^268K]: འདི། སྣར་ཐང་། པེ་ཅིན།
[^269K]: མེད་པར། སྣར་ཐང་། པེ་ཅིན།
[^270K]: ལ་སོགས་པ་མེད་པ། ཞེས་པར་མ་གཞན་ནང་མེད།
[^271K]: བསྟེན། སྣར་ཐང་། པེ་ཅིན།
[^272K]: དེ་ལྟ། སྣར་ཐང་། པེ་ཅིན།
[^273K]: རྟོགས་པ། སྣར་ཐང་། པེ་ཅིན།
[^274K]: རྒྱུད་པ། སྣར་ཐང་། པེ་ཅིན།
[^275K]: སྐད་གཅིག་པ། སྣར་ཐང་། པེ་ཅིན།
[^276K]: མ། ཞེས་པར་མ་གཞན་ནང་མེད།
[^277K]: མ། སྣར་ཐང་།
[^278K]: དཔོགས་པ། སྣར་ཐང་། པེ་ཅིན།
[^279K]: གིས། སྣར་ཐང་། པེ་ཅིན།
[^280K]: བསམ་པ། སྣར་ཐང་།
[^281K]: ངེས་པར། སྣར་ཐང་། པེ་ཅིན།
[^282K]: བརྟགས་པ། སྣར་ཐང་། པེ་ཅིན།
[^283K]: དུམྺ། སྣར་ཐང་། པེ་ཅིན།
[^284K]: སྤྲོད། སྣར་ཐང་། པེ་ཅིན།
[^285K]: རྗེ་བ། སྣར་ཐང་། པེ་ཅིན།
[^286K]: ལ། སྣར་ཐང་། པེ་ཅིན།
[^287K]: ཚེ། ཞེས་པར་མ་གཞན་ནང་མེད།
[^288K]: གྱི། སྣར་ཐང་། པེ་ཅིན།
[^289K]: སྐྱེད་པའི། སྣར་ཐང་། པེ་ཅིན།
[^290K]: གི། སྣར་ཐང་། པེ་ཅིན།
[^291K]: གྱིས། སྣར་ཐང་། པེ་ཅིན།
[^292K]: ནི་མི་མཐུན་པའི། སྣར་ཐང་། པེ་ཅིན།
[^293K]: ཐ་དད་པའི། སྣར་ཐང་། པེ་ཅིན།
[^294K]: བསྒྲུབ་པའི། སྣར་ཐང་། པེ་ཅིན།
[^295K]: སྒྲུབ་པ། སྣར་ཐང་། པེ་ཅིན།
[^296K]: བལྟ་བར། སྣར་ཐང་། པེ་ཅིན།
[^297K]: གྱི། སྣར་ཐང་། པེ་ཅིན།
[^298K]: སྒྲུབ་པ། སྣར་ཐང་། པེ་ཅིན།
[^299K]: རྟེན། སྣར་ཐང་། པེ་ཅིན།
[^300K]: ཉིད། ཞེས་པར་མ་གཞན་ནང་མེད།
[^301K]: རྟོག། སྣར་ཐང་། པེ་ཅིན།
[^302K]: ཀྱི། སྣར་ཐང་། པེ་ཅིན།
[^303K]: རྟག་པར། སྣར་ཐང་།
[^304K]: ཀྱི། སྣར་ཐང་། པེ་ཅིན།
[^305K]: ལ་སོགས་པར། སྣར་ཐང་། པེ་ཅིན།
[^306K]: བོར། ཞེས་པར་མ་གཞན་ནང་མེད།
[^307K]: དེ་ལྟ། སྣར་ཐང་། པེ་ཅིན།
[^308K]: ཉེ། པེ་ཅིན།
[^309K]: གི། སྣར་ཐང་། པེ་ཅིན།
[^310K]: ལ། ཞེས་པར་མ་གཞན་ནང་མེད།
[^311K]: དེ་ཉིད། སྣར་ཐང་། པེ་ཅིན།
[^312K]: མེད། སྣར་ཐང་། པེ་ཅིན།
[^313K]: རབ། སྣར་ཐང་། པེ་ཅིན།
[^314K]: བསྟེན་པའི། སྣར་ཐང་།
[^315K]: དམིགས་སོ། སྣར་ཐང་། པེ་ཅིན།
[^316K]: རྣམས། ཞེས་པར་མ་གཞན་ནང་མེད།
[^317K]: མེད་ལ། སྣར་ཐང་། པེ་ཅིན།
[^318K]: སྒྲིབ་པ། སྣར་ཐང་།
[^319K]: ཇི་སྐད། སྣར་ཐང་། པེ་ཅིན།
[^320K]: གི། སྣར་ཐང་། པེ་ཅིན།
[^321K]: མ། སྣར་ཐང་། པེ་ཅིན།
[^322K]: ཟད། སྣར་ཐང་། པེ་ཅིན།
[^323K]: རྟག། སྣར་ཐང་། པེ་ཅིན།
[^324K]: ཞིག། སྣར་ཐང་། པེ་ཅིན།
[^325K]: ཅིག། སྣར་ཐང་། པེ་ཅིན།
[^326K]: རྫུན་པ། སྣར་ཐང་། པེ་ཅིན།
[^327K]: མ། སྣར་ཐང་། པེ་ཅིན།
[^328K]: འཇུ། སྣར་ཐང་། པེ་ཅིན།
[^329K]: བྱེད་ཅིང། སྣར་ཐང་། པེ་ཅིན།
[^330K]: འགྱུར་མ། སྣར་ཐང་། པེ་ཅིན།
[^331K]: སྐྱེད། སྣར་ཐང་། པེ་ཅིན།
[^332K]: དམིགས། ཞེས་པར་མ་གཞན་ནང་མེད།
[^333K]: ལ་གང། ཞེས་པར་མ་གཞན་ནང་མེད།
[^334K]: རིགས་པར། སྣར་ཐང་། པེ་ཅིན།
[^335K]: བརྒལ། སྣར་ཐང་། པེ་ཅིན།
[^336K]: གཡེམས་ལ་སོགས་པ། སྣར་ཐང་། པེ་ཅིན།
[^337K]: དང་པ། སྣར་ཐང་། པེ་ཅིན།
[^338K]: དཔྱད་པའི། སྣར་ཐང་། པེ་ཅིན།
[^339K]: ཀྱིས། སྣར་ཐང་། པེ་ཅིན།
[^340K]: མངོན་དུ། སྣར་ཐང་། པེ་ཅིན།
[^341K]: དེ། ཞེས་པར་མ་གཞན་ནང་མེད།
[^342K]: མཐུ། སྣར་ཐང་། པེ་ཅིན།
[^343K]: ཀྱི། སྣར་ཐང་། པེ་ཅིན།
[^344K]: ལ། ཞེས་པར་མ་གཞན་ནང་མེད།
[^345K]: བཟུང་བར། སྣར་ཐང་། པེ་ཅིན།
[^346K]: ལྷུང་བ་བས། སྣར་ཐང་། པེ་ཅིན།
[^347K]: གཏོང་བས། སྣར་ཐང་། པེ་ཅིན།
[^348K]: ལྟའོ། སྣར་ཐང་། པེ་ཅིན།
[^349K]: ཏེ། ཞེས་པར་མ་གཞན་ནང་མེད།
[^350K]: བཏོང་བའི། སྣར་ཐང་།
[^351K]: ལྟའོ། སྣར་ཐང་། པེ་ཅིན།
[^352K]: ཡོངས་སུ། ཞེས་པར་མ་གཞན་ནང་མེད།
[^353K]: མ། ཞེས་པར་མ་གཞན་ནང་མེད།
[^354K]: དེ་འདི། སྣར་ཐང་། པེ་ཅིན།
[^355K]: རྟག། སྣར་ཐང་། པེ་ཅིན།
[^356K]: ཡང། ཞེས་པར་མ་གཞན་ནང་མེད།
[^357K]: ཁོ་ནའམ། སྣར་ཐང་། པེ་ཅིན།
[^358K]: སེམས་དཔའ། སྣར་ཐང་། པེ་ཅིན།
[^359K]: གྲུབ་པའི་བོ་བོར་ནས། སྣར་ཐང་། པེ་ཅིན།
[^360K]: དུ། ཞེས་པར་མ་གཞན་ནང་མེད།
[^361K]: ན། ཞེས་པར་མ་གཞན་ནང་མེད།
[^362K]: ལ་སྔོན་པོ། ཞེས་པར་མ་གཞན་ནང་མེད།
[^363K]: གཟུགས། ཞེས་པར་མ་གཞན་ནང་མེད།
[^364K]: སེམ་མོ། པེ་ཅིན།
[^365K]: དག། སྣར་ཐང་། པེ་ཅིན།
[^366K]: དང། སྣར་ཐང་། པེ་ཅིན།
[^367K]: ཕྱིར། ཞེས་པར་མ་གཞན་ནང་མེད།
[^368K]: ལས། པེ་ཅིན།
[^369K]: མཆིས་པར། སྣར་ཐང་། པེ་ཅིན།
[^370K]: སྤངས་པའི། སྣར་ཐང་། པེ་ཅིན།
[^371K]: འཇུག། པེ་ཅིན།
[^372K]: རྗེས་སུ། ཞེས་པར་མ་གཞན་ནང་མེད།
[^373K]: ཡང་དག་པ་ཐོབ་པར། སྣར་ཐང་། པེ་ཅིན།
[^374K]: དང། སྣར་ཐང་། པེ་ཅིན།
[^375K]: ཅིག། སྣར་ཐང་། པེ་ཅིན།
[^376K]: རྩི། སྣར་ཐང་། པེ་ཅིན།
[^377K]: བརྟག། སྣར་ཐང་། པེ་ཅིན།
[^378K]: ཅིག། སྣར་ཐང་། པེ་ཅིན།
[^379K]: སྦྱར་བ། སྣར་ཐང་། པེ་ཅིན།
[^380K]: འགྲོ་མ། སྣར་ཐང་། པེ་ཅིན།
[^381K]: ཀྱི། སྣར་ཐང་། པེ་ཅིན།
[^382K]: བྱེད་ལོག་པ། སྣར་ཐང་། པེ་ཅིན།
[^383K]: རྣལ་འབྱོར་ལ། སྣར་ཐང་། པེ་ཅིན།
[^384K]: ནི། སྣར་ཐང་། པེ་ཅིན།
[^385K]: བུམ། སྣར་ཐང་། པེ་ཅིན།
[^386K]: དེ། ཅོ་ནེ། སྣར་ཐང་།
[^387K]: རྟོག། སྣར་ཐང་། པེ་ཅིན།
[^388K]: རིག། སྣར་ཐང་། པེ་ཅིན།
[^389K]: ཆོས། སྣར་ཐང་། པེ་ཅིན།
[^390K]: ཡེ་སྲིད་པའི། ཞེས་པར་མ་གཞན་ནང་མེད།
[^391K]: ན། སྣར་ཐང་། པེ་ཅིན།
[^392K]: བསྒོམས་པས། སྣར་ཐང་། པེ་ཅིན།
[^393K]: བཞག་པ། སྣར་ཐང་། པེ་ཅིན།
[^394K]: བརྟེན་པ། སྣར་ཐང་། པེ་ཅིན།
[^395K]: ཡང། སྣར་ཐང་། པེ་ཅིན།
[^396K]: འདྲ། སྣར་ཐང་། པེ་ཅིན།
[^397K]: རིགས། སྣར་ཐང་། པེ་ཅིན།
[^398K]: ལ་པ་ལ། སྣར་ཐང་། པེ་ཅིན།
[^399K]: དང། ཞེས་པར་མ་གཞན་ནང་མེད།
[^400K]: མེད་པ། ཞེས་པར་མ་གཞན་ནང་མེད།
[^401K]: བསྟན་པའི། སྣར་ཐང་། པེ་ཅིན།
[^402K]: དཔྱད་པ། སྣར་ཐང་། པེ་ཅིན།
[^403K]: དང། ཞེས་པར་མ་གཞན་ནང་མེད།
[^404K]: ཅིག། སྣར་ཐང་། པེ་ཅིན།
[^405K]: དུའང། སྣར་ཐང་། པེ་ཅིན།
[^406K]: རྒྱུད་ཅན། སྣར་ཐང་། པེ་ཅིན།
[^407K]: སྐྱོབས་པ། སྣར་ཐང་། པེ་ཅིན།
[^408K]: དང། སྣར་ཐང་། པེ་ཅིན།
[^409K]: བསྐྱེད། སྣར་ཐང་། པེ་ཅིན།
[^410K]: རྣམས། སྣར་ཐང་། པེ་ཅིན།
[^411K]: རྟོག་པ། སྣར་ཐང་། པེ་ཅིན།
[^412K]: གནས་པར། སྣར་ཐང་། པེ་ཅིན།
[^413K]: ཟད་པ། སྣར་ཐང་། པེ་ཅིན།
[^414K]: གེགས། སྣར་ཐང་། པེ་ཅིན།
[^415K]: སྐྱེ་བོ་པ། སྣར་ཐང་། པེ་ཅིན།
[^416K]: རིས། སྣར་ཐང་། པེ་ཅིན།
[^417K]: བསྡུ། སྣར་ཐང་།
[^418K]: དུ་ཆེད། ཞེས་པར་མ་གཞན་ནང་མེད།
[^419K]: གུ་པས། སྣར་ཐང་། གུས་པས། པེ་ཅིན།
[^420K]: བདག་ཤེས་པ་སུ་ཞིག། ཞེས་པར་མ་གཞན་ནང་མེད།
[^421K]: བཅད་པ། སྣར་ཐང་། པེ་ཅིན།
[^422K]: ཀྱི། སྣར་ཐང་། པེ་ཅིན།
[^423K]: ཐིབ་པོ་ལ་འཁྲུག་པ། སྣར་ཐང་། པེ་ཅིན།
[^424K]: དཔའ། སྣར་ཐང་།
[^425K]: འབྲང་བ། སྣར་ཐང་། པེ་ཅིན།
[^426K]: རིགས། སྣར་ཐང་། པེ་ཅིན།
[^427K]: དངོས་རྣམས། ཞེས་པར་མ་གཞན་ནང་མེད།
[^428K]: ཟད། སྣར་ཐང་། པེ་ཅིན།
[^429K]: རྒྱལ། ཅོ་ནེ། སྣར་ཐང་། པེ་ཅིན།
[^430K]: ཀྱི། སྣར་ཐང་། པེ་ཅིན།
[^431K]: འཇིག་མེད་སྒོམ་པར། སྣར་ཐང་། པེ་ཅིན།
[^432K]: རྟོན་པར། སྣར་ཐང་། པེ་ཅིན།
[^433K]: འགུ། སྣར་ཐང་། པེ་ཅིན།
[^434K]: རྟོལ། སྣར་ཐང་། པེ་ཅིན།
[^435K]: མཐོང་བར། སྣར་ཐང་། པེ་ཅིན།
[^436K]: འབྱམས། སྣར་ཐང་། པེ་ཅིན།
[^437K]: _། ཞེས་པར་མ་གཞན་ནང་མེད།
[^438K]: ཕབ་པའོ། སྣར་ཐང་། པེ་ཅིན།