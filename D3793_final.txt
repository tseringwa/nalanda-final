\[ཤེར་ཕྱིན། 
ཇ། 
༧༨བ\]﻿༄༅༅། 
།རྒྱ་གར་སྐད་དུ། 
ཨ་བྷི་ས་མ་ཡ་[^1K]ཨ་ལཾ་ཀཱ་ར་ནཱ་མ་པྲཛྙཱ་པཱ་ར་མི་ཏ་[^2K]ཨུ་པ་དེ་ཤ་ཤཱསྟྲ་བྲྀད་ཏི[^3K] 
།བོད་སྐད་དུ། 
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བའི་འགྲེལ་པ། 
བམ་པོ་དང་པོ། 
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། 
།ཤེས་རབ་ཕ་རོལ་ཕྱིན་པ་ལ། 
།དེའི་རྒྱན་ཚིག་ལེའུར་བྱས་པ་དག 
།ཀུན་གྱི་རྒྱན་དུ་འགྱུར་བར་ནི། 
།རྣམ་པར་དབྱེ་ཕྱིར་གུས་ཕྱག་འཚལ། 
།འགྲོ་ལ་ཆགས་པས་ཀུན་ཆགས་མཛད། 
།འཕགས་པ་ཐོགས་མེད་སྐྱོབ་ཉིད་ཀྱིས། 
།མི་ཕམ་མགོན་ལ་གསན་ནས་ནི། 
།བསྟན་བཅོས་ཆེན་པོའི་རྣམ་བཤད་མཛད། 
།འགྲོ་དོན་རྩ་ལག་དབྱིག་གི་གཉེན། 
།རང་གི་མོས་པ་གཙོར་བྱེད་པས། 
།ཤེས་བྱ་ནང་གི་ཡིན་པ་ལ། 
།ཡང་དག་རྟེན་[^4K]ནས་རྣམ་པར་བཀྲོལ། 
།འཕགས་པའི་ཁོངས་སུ་གཏོགས་པ་ཡི། 
།རྣམ་པར་གྲོལ་བ་ཞེས་བྱས་ཀྱང་། 
།དེས་[^5K]བྱས་བྱས་པ་མིན་མཐོང་ནས། 
།དབུ་མར་གནས་པའི་བློས་རྣམ་ཕྱེ། 
།དེ་ཡི་འོག་ཏུ་རྣམ་གྲོལ་སྡེ། 
།དད་པའི་ས་ལ་གནས་པ་ཡིས། 
།བསྟན་བཅོས་མཐའ་དག་མ་རྙེད་པར། 
།རང་དང་རྗེས་[^6K]མཐུན་རྣམ་བཤད་བྱས། 
།དེ་ལྟར་མཁས་པས་སྣང་བྱས་ཤིང་། 
།འགའ་ཞིག་ཁོ་ནས་མ་རྙེད་པའི། 
།བསྟན་བཅོས་མཐའ་དག་འདི་དེ་ལྟར། 
།རྙེད་པ་གང་དེ་ཡ་མཚན་ནོ། 
།དེ་ལྟས་ཤིན་ཏུ་རྙེད་དཀའ་བ[^7K] 
།།ཟབ་མོའི་ལམ་འདི་ཅི་ཞིག་ལྟར། 
།སངས་རྒྱས་དབང་གིས་རྙེད་པ་ནི། 
།མཁས་པ་རྣམས་ཀྱིས་དབྱེ་བའི་རིགས། 
།རྣམ་པ་ཀུན་དུ་བདག་གི་ནི། 
།སྤྱོད་ཡུལ་མིན་ཡང་བསོད་ནམས་དག 
།བསྒྲུབ་[^8K]དང་མཐུན་ཕྱིར་རང་གཞན་ལ། 
།ཕན་གདགས་འདོད་པས་སྤྲོ་བ་སྐྱེས། 
།འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས། 
སོ་སོ་རང་གི་[^9K]རིག་པའི་ཡེ་ཤེས་ཀྱིས་[^10K]ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཅན་གྱི་རབ་ཏུ་དང་བ་ནི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་ཡིན་ནོ་ཞེས་བྱ་བར་ངེས་པར་བཟུང་ནས། 
གཞན་དག་བཅོམ་ལྡན་འདས་མ་ཡོན་ཏན་རིན་པོ་ཆེ་[^11K]ཕུལ་དུ་དབྱུང་དུ་མེད་ཅིང་དཔག་ཏུ་མེད་པའི་འབྱུང་གནས་ལ་དོན་གྱིས་འཇུག་པར་བྱ་བའི་ཕྱིར་རབ་ཏུ་དང་བ་བསྐྱེད་པའི་ཆེད་དུ། 
རེ་ཞིག་དང་པོར་ཡུམ་ལ་ཡོན་ཏན་ཇི་ལྟ་བ་བཞིན་དུ་བརྗོད་པ་སྔོན་དུ་འགྲོ་བ་ཅན་གྱི་ཕྱག་འཚལ་བ། 
།ཉན་ཐོས་ཞི་བ་ཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་ཁྲིད་མཛད་གང་ཡིན་དང་། 
།འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང་། 
།གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ[^12K]། 
།ཉན་ཐོས་བྱང་ཆུབ་སེམས་དཔའི་[^13K]ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། 
།ཞེས་བྱ་བ་གསུངས་སོ། 
།ཚིགས་སུ་བཅད་པ་འདིས་ནི་འདིའི་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་པ་[^14K]བརྗོད་དེ། 
དེ་ཐོས་ནས་རེ་ཞིག་དད་པའི་[^15K]རྗེས་སུ་འབྲང་བ་རྣམས་ནི་འདི་ལ་ཐེ་ཚོམ་མེད་པར་མྱུར་དུ་རབ་ཏུ་དད་པ་སྐྱེའོ། 
།ཆོས་ཀྱི་རྗེས་སུ་འབྲང་བ་རྣམས་ཀྱང་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར་ཞེས་བྱ་བ་ལ་སོགས་པའི་ཚད་མས་གཞི་དང་ལམ་དང་རྣམ་པ་སྐྱེ་བ་མེད་པར་ཡོངས་སུ་ཤེས་པ་ཚིགས་སུ་བཅད་པའི་དོན་གྱི་མཚན་ཉིད་ཀྱི་[^16K]ཡུམ་ལ་གནོད་པ་མ་མཐོང་ནས། 
ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་[^17K]ཚུལ་གསུམ་པ་ཅན། 
སངས་རྒྱས་ལ་སོགས་པ་བསྐྲུན་པར་[^18K]མཛད་པ་ནི་གདོན་མི་ཟ་བར་སྲིད་པ་ཉིད་དེ་[^19K]ཞེས་ངེས་པར་གཟུང་སྟེ། 
དེ་ལ་རབ་ཏུ་དང་བ་སྐྱེད་པར་བྱེད་པ་ཉིད་དོ། 
།དེ་ལ་རབ་ཏུ་དང་བས་ཀྱང་དེའི་ཡོན་ཏན་མངོན་པར་འདོད་པའི་གང་ཟག་གཉིས་ཀ་ཡང་དེ་དང་དེ་ལ་བརྟེན་པའི་གསུང་རབ་ལ་རྣམ་པ་ཐམས་ཅད་དུ་གཟུང་བ་ལ་སོགས་པའི་དོན་དུ་ཤིན་ཏུ་གུས་པར་བྱེད་དོ། 
།དེ་ནས་ཐོས་པ་ལས་བྱུང་བ་ལ་སོགས་པའི་ཤེས་པ་སྐྱེ་བའི་རིམ་གྱིས་ལེགས་པའི་མཆོག་འཐོབ་པར་[^20K]འགྱུར་རོ། 
།དེའི་ཕྱིར་བཅོམ་ལྡན་འདས་མ་ལ་རབ་ཏུ་དང་བ་ནི་ལེགས་པ་ཐམས་ཅད་འཐོབ་པའི་[^21K]རྒྱུའི་གཙོ་བོ་ཡིན་ནོ། 
།དེ་ལ་ཐམས་ཅད་མཁྱེན་པ་ཉིད་གསུམ་གྱིས་ནི་དོན་བརྒྱད་བསྡུས་ལ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཞིང་དེས་ཀྱང་འཆད་པར་འགྱུར་བའི་ཚུལ་གྱིས་དོན་ཐམས་ཅད་ཕུན་སུམ་ཚོགས་པ་ཡིན་ནོ་ཞེས་དེ་ལྟར་ཐུགས་ལ་བཞག་ནས་ཐམས་ཅད་མཁྱེན་པ་ཉིད་གསུམ་གྱི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྟོད་དོ། 
།ཉན་ཐོས་དང་དེའི་ཕྱོགས་སུ་བསླན་པ་[^22K]རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ་རིམ་པ་གཅིག་གིས་བསྟན་པ་རང་སངས་རྒྱས་ཀྱང་སྟེ། 
མྱ་ངན་ལས་འདའ་བར་འདོད་པ་རྣམས་གཞི་ཐམས་ཅད་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས་ཕུང་པོ་དང་བཅས་པ་དང་ཕུང་པོ་མེད་པའི་མཚན་ཉིད་ཀྱིས་[^23K]མྱ་ངན་ལས་འདས་པ་རྣམ་པ་གཉིས་ཐོབ་པར་མཛད་པ་གང་ཡིན་པ་དང་། 
བྱང་ཆུབ་སེམས་དཔའ་འཁོར་བ་ཇི་སྲིད་པར་འགྲོ་བའི་དོན་བྱེད་པ་རྣམས་ལམ་ཐམས་ཅད་སྐྱེ་བ་མེད་པར་རྟོགས་པའི་ངོ་བོ་ཉིད་ཀྱིས་འགྲོ་བ་མཐའ་དག་གི་དོན་སྒྲུབ་པར་[^24K]མཛད་པ་གང་ཡིན་པ་དང་། 
རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ་གང་དང་ལྡན་ན། 
སངས་རྒྱས་ཡང་དག་པར་བསྡམས་པའི་སྐུ་ཅན་རྣལ་འབྱོར་ཅན་གྱི་དབང་ཕྱུག་གི་གཙོ་བོ་རྣམས་སྤྱོད་པའི་གཉེན་པོར་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་བསྐོར་[^25K]བར་མཛད་པ། 
སངས་རྒྱས་ཉན་ཐོས་ལ་སོགས་པས་ཡོངས་སུ་བསྐོར་བ་དེ་སྒྲུབ་པར་བྱེད་པ་ཉིད་ཀྱི་ཡུལ་[^26K]དེ་ལ་ཕྱག་འཚལ་ལོ། 
།དེ་ལྟར་ཕྱག་འཚལ་བ་དང་བསྟོད་པ་སྔོན་དུ་འགྲོ་བའི་བསྟན་བཅོས་མངོན་པར་རྟོགས་པའི་རྒྱན་གཞི་དང་གཉེན་པོ་དང་རྣམ་པ་རྣམས་ལས་གང་ཡང་རུང་བ་ཞིག་བསྡུས་པ་མཛད་ན། 
ཕྱོགས་དང་པོ་ལྟར་ན་ནི་འབད་པ་དོན་མེད་པ་ཡིན་ཏེ། 
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ནི་མཚན་ཉིད་ཀྱི་བསྟན་བཅོས་དག་ལས་མི་སྨོས་པའི་གཞི་གང་ཡིན་པ་དེ་འབྱུང་བ་ནི་མེད་དོ། 
།གཉིས་པ་ལྟར་ན་ཡང་རྣམ་པར་བྱང་བའི་དངོས་པོ་བསྡུས་པའི་ཕྱིར་ཀུན་ནས་ཉོན་མོངས་པའི་དངོས་པོ་མ་བསྡུས་པས་འདི་གང་གི་གཉེན་པོ་ཡིན་པ་ཁོང་དུ་ཆུད་པར་མི་འགྱུར་རོ། 
།གསུམ་པ་ལྟར་ན་ཡང་རྣམ་པ་གཞི་[^27K]མེད་པ་ཙམ་ཞིག་བསྡུས་པའི་ཕྱིར་དོན་རྟོགས་པ་[^28K]མེད་པས། 
ཅུང་ཟད་ཀྱང་མ་བཤད་པའི་ཕྱིར་དོན་མེད་པ་ཡིན་ནོ་སྙམ་དུ་གཞན་དག་སེམས་པར་འགྱུར་བ་མ་ཡིན་ནམ་ཞེ་ན། 
དེ་ནི་མ་ཡིན་ཏེ། 
གང་གི་ཕྱིར་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་དང་། 
བླ་ན་མེད་པའི་སངས་རྒྱས་རྣམས་ཀྱིས་[^29K]གོ་རིམས་ཇི་ལྟ་བ་བཞིན་ཐམས་ཅད་མཁྱེན་པ་ཉིད་གསུམ་གྱིས་མངོན་པར་རྟོགས་པ་མཐའ་དག་བསྡུས་པས་ན་ཕྱོགས་གསུམ་ཅར་གྱིས་ཀྱང་བསྡུས་པའི་ཕྱིར་རོ། 
།འདི་ལྟར་རྒྱལ་བའི་ཡུམ་བར་མ་ལས་རབ་འབྱོར་ཐམས་ཅད་ཤེས་པ་ཉིད་ནི་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ། 
།ལམ་ཤེས་པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་ནོ། 
།རྣམ་པ་ཐམས་ཅད་མཁྱེན་པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཡིན་ནོ། 
།བཅོམ་ལྡན་འདས་ཅིའི་སླད་དུ་ཐམས་ཅད་འཚལ་བ་ཉིད་ཉན་ཐོས་དང་རང་སངས་རྒྱས་རྣམས་ཀྱི་ལགས། 
རབ་འབྱོར་ཐམས་ཅད་ནི་ཕྱི་དང་ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ། 
དེ་དག་ཀྱང་ཉན་ཐོས་དང་རང་སངས་རྒྱས་རྣམས་ཀྱིས་ཤེས་ཀྱི། 
ལམ་ཐམས་ཅད་ཀྱིས་ཀྱང་མ་ཡིན་ལ། 
རྣམ་པ་ཐམས་ཅད་དུ་ཡང་མ་ཡིན་པས་དེའི་ཕྱིར་ཉན་ཐོས་དང་རང་སངས་རྒྱས་རྣམས་ཀྱི་ནི་ཐམས་ཅད་ཤེས་པ་ཉིད་ཅེས་བྱའོ། 
།བཅོམ་ལྡན་འདས་ཅིའི་སླད་དུ་ལམ་གྱི་རྣམ་པ་འཚལ་བ་ཉིད་བྱང་ཆུབ་སེམས་དཔའ་རྣམས་ཀྱི་ལགས། 
རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང་རང་སངས་རྒྱས་ཀྱི་ལམ་གང་ཡིན་པ་དང་སངས་རྒྱས་ཀྱི་ལམ་གང་ཡིན་པའི་ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། 
།དེ་དག་ཀྱང་ཡོངས་སུ་རྫོགས་པར་བྱ་ཞིང་དེ་དག་གིས་[^30K]ལམ་གྱི་བྱ་བ་ཡང་བྱ་ལ། 
སྨོན་ལམ་ཡོངས་སུ་རྫོགས་པར་མ་བྱས་པ་དང་སེམས་ཅན་རྣམས་ཡོངས་སུ་སྨིན་པར་མ་བྱས་པ་དང་སངས་རྒྱས་ཀྱི་ཞིང་ཡོངས་སུ་མ་སྦྱངས་པར་དེ་དག་གིས་[^31K]ཡང་དག་པའི་མཐའ་མངོན་སུམ་དུ་ནི་མི་བྱའོ། 
།དེའི་ཕྱིར་བྱང་ཆུབ་སེམས་དཔའ་རྣམས་ཀྱི་ནི་ལམ་གྱི་རྣམ་པ་[^32K]ཤེས་པ་ཉིད་ཅེས་བྱའོ། 
།བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ལགས། 
རབ་འབྱོར་རྣམ་པ་གང་དག་དང་རྟགས་གང་དག་དང་མཚན་མ་གང་དག་གིས་ཆོས་རྣམས་རབ་ཏུ་བརྗོད་པའི་རྣམ་པ་དེ་དག་དང་རྟགས་དེ་དག་དང་མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་དེ་དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ནི་རྣམ་པ་ཐམས་ཅད་མཁྱེན་པ་ཉིད་ཅེས་བྱའོ། 
།དེ་བཞིན་དུ་མདོར་བསྡུས་པ་ལས་ཀྱང་ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཞེས་བྱ་བ་ལ་སོགས་པ་གསུངས་ལ། 
རྒྱས་པ་ལས་ཀྱང་རྒྱ་ཆེར་གསུངས་སོ། 
།དེ་ལ་ཐམས་ཅད་ཤེས་པ་ཉིད་ནི་གཟུགས་ལ་སོགས་པའི་ཆོས་ལ་མི་རྟག་པ་ལ་སོགས་པའི་རྟེན་ཅན་འབྲས་བུ་བདག་ཏུ་རྨོངས་པ་སྤངས་པ་ཅན་ཡིན་ནོ། 
།ལམ་ཤེས་པ་ཉིད་ནི་ཐེག་པ་ཐམས་ཅད་ཀྱིས་ངེས་པར་འབྱུང་བ་དང་། 
དེ་ཁོ་ན་ཉིད་མངོན་སུམ་དུ་མི་བྱེད་པའི་རྟེན་ཅན་འབྲས་བུ་སེམས་ཅན་མ་བསྡུས་པ་སྡུད་པ་[^33K]ལ་སོགས་པར་བྱེད་པ་ཅན་ཡིན་ནོ། 
།རྣམ་པ་ཐམས་ཅད་མཁྱེན་པ་ཉིད་ནི་ཆོས་ཐམས་ཅད་སྐྱེ་བ་མེད་པའི་རྟེན་ཅན། 
འབྲས་བུ་ནམ་མཁའི་ཁམས་ཀྱི་[^34K]མཐས་གཏུགས་པར་སེམས་ཅན་གྱི་དོན་རྒྱུན་མི་འཆད་པ་དང་། 
ཡང་དག་པ་ཉིད་ཀྱི་མཐའ་རྟོགས་པ་དང་། 
བག་ཆགས་ཀྱིས་[^35K]མཚམས་སྦྱོར་བ་ཉིད་སྤངས་པ་ཅན་ཡིན་[^36K]ནོ། 
།དེ་ལྟ་བས་ན་མངོན་པར་རྟོགས་པའི་རྒྱན་ནི་གཞི་དང་གཉེན་པོ་དང་རྣམ་པ་ཐམས་ཅད་[^37K]བསྡུས་པས་མངོན་པར་རྟོགས་པ་རིལ་རྫོགས་པར་བསྟན་པ་ཡིན་ནོ། 
།ཞེས་བྱ་བ་འདི་འཐད་པ་ཡིན་ནོ། 
།སྐྱེ་བོ་བློ་གྲོས་དམན་པ་དག་བཅོམ་ལྡན་འདས་རྒྱས་པ་དང་འབྲིང་དང་མདོར་བསྡུས་པ་ལ་དད་པའི་སེམས་ཅན་ལ་ཕན་འདོགས་པར་བཞེད་པ་ཐུགས་རྗེ་ཅན་ཉིད་ཀྱིས་རྒྱལ་བའི་ཡུམ་དེ་དང་དེ་ལས་མངོན་པར་རྟོགས་པ་བརྒྱད་ཀྱི་རིམ་པ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་གསལ་བར་མཛད་པ་མ་ཡིན་ནམ། 
བཅོམ་ལྡན་འདས་འཕགས་པ་མ་རྒྱལ་བ་ལས་རྒྱལ་བས་ཡང་དེ་བསྟན་པ་ལ་དོན་ཅི་ཞིག་ཡོད་སྙམ་དུ་དོགས་པ་བསལ་བའི་ཕྱིར། 
དོན་ལ་ཐེ་ཚོམ་བསྐྱེད་པ་ཉིད་ཀྱིས་འཇུག་པའི་ཡན་ལག་རང་གི་བསྟན་བཅོས་ཀྱི་བརྗོད་པར་བྱ་བ་དང་། 
དགོས་པ་དང་དགོས་པའི་ཡང་དགོས་པ་དང་འབྲེལ་བ་ཁོང་ན་ཡོད་པ་རྣམས་གསུངས་ཏེ། 
རྣམ་པ་ཐམས་ཅད་མཁྱེན་[^38K]ཉིད་ལམ། 
།སྟོན་པས་འདི་ལ་[^39K]བཤད་པ་གང་། 
།གཞན་གྱིས་མྱོང་བ་མ་ཡིན་ཏེ། 
།ཆོས་སྤྱོད་བཅུ་ཡི་བདག་ཉིད་ཀྱི། 
།མདོ་དོན་དྲན་པ་ལ་བཞག་ནས། 
།བློ་དང་ལྡན་པས་མཐོང་འགྱུར་ཕྱིར། 
།བདེ་བླག་ཏུ་ནི་རྟོགས་པ་ཞེས། 
།བྱ་བ་རྩོམ་པའི་དགོས་པ་ཡིན། 
།ཞེས་བྱ་བ་ཡིན་ནོ། 
།རྣམ་པ་ཐམས་ཅད་མཁྱེན་པ་ཉིད་ནི་སངས་རྒྱས་ཉིད་ཀྱི་ལམ་[^40K]སྟེ་མངོན་པར་རྟོགས་པ་ཐམས་ཅད་ཉེ་བར་མཚོན་པ་ལྷུར་ལེན་པ་ཡིན་ནོ། 
།བཅོམ་ལྡན་འདས་ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་དག་ལ་རྗེས་སུ་སྟོན་པར་མཛད་པ་དེ་ཉིད་ཀྱིས་རྒྱལ་བའི་ཡུམ་རྣམ་པ་གསུམ་ཅར་ལས་བརྗོད་པར་བྱ་བ་ཉིད་དུ་བསྟན་པ་གང་ཡིན་པ[^41K]། 
རྗོད་པར་བྱེད་པ་དང་བརྗོད་པར་བྱ་བ་དག་ཐབས་དང་ཐབས་ཀྱིས་བསྒྲུབ་པར་བྱ་བའི་ཚུལ་གྱིས་འབྲེལ་པར་མཛད་པ་ཕྱི་རོལ་པ་དང་ཅིག་ཤོས་ཀྱི་འདོད་ཆགས་དང་བྲལ་བ་ལ་སོགས་པ་ཆོས་ཐམས་ཅད་བདག་མེད་པ་ལ་གོམས་པར་མ་བྱས་པ་རྣམས་ཀྱིས་ཐོས་པ་ལས་བྱུང་བ་ལ་སོགས་པའི་ཤེས་པ་སྐྱེ་བའི་རིམ་གྱིས་མ་མྱངས་པ་སྟེ། 
བྱང་ཆུབ་སེམས་དཔའ་རང་དང་གཞན་གྱི་དོན་དུ་[^42K]ཕུན་སུམ་ཚོགས་པ་སྒྲུབ་པ་ཅི་ལ་ཡང་མ་རག་པར་ཆས་པ་དག་ཁོ་ནས་ཉམས་སུ་མྱོང་བ་ཤིན་ཏུ་གསལ་བས་བཞག་པའི་བག་ཆགས་ལས་བྱུང་བའི་དྲན་པའི་ཤེས་པ་ལ། 
ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་དོན་[^43K]མ་ལུས་པ་མངོན་པར་རྟོགས་པ་བརྒྱད་ཀྱི་བདག་ཉིད་བྱང་ཆུབ་ཀྱི་སེམས་དང་སྦྱིན་པ་ལ་སོགས་པ་སྒྲུབ་པའི་[^44K]སྤྱོད་པ་ལེགས་པར་བཞག་ནས། 
ཆོས་ཀྱི་དབྱིངས་ཀུན་དུ་འགྲོ་བ་རྟོགས་པའི་མཚན་ཉིད་ས་རབ་ཏུ་དགའ་བ་ལ་སོགས་པ་རྟོགས་པའི་རིམ་པས་རྣམ་པ་ཐམས་ཅད་མངོན་སུམ་དུ་བྱེད་པར་འགྱུར་བ་ཞེས་བྱ་བ་དགོས་པའི་[^45K]ཡང་དགོས་པའི་ཡང་[^46K]ཆེད་དུ་མངོན་པར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་བྱང་ཆུབ་ཀྱི་སེམས་དང་སྒྲུབ་པ་ལ་སོགས་པའི་མཚན་ཉིད་གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་འགྱུར་བ་ནི་བསྟན་བཅོས་རྩོམ་པའི་དགོས་པ་ཡིན་ནོ། 
།དེ་ལྟར་འབྲེལ་པ་ལ་སོགས་པ་བསྙད་ནས། 
གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་བྱ་བའི་ཕྱིར་དང། 
བསྟན་བཅོས་ཀྱི་དོན་རྣམ་པར་དབྱེ་བ་བྱས་པ་ཡང་མ་འཛིངས་པ་ཉིད་ཀྱིས་བཤད་པ་[^47K]སླ་བར་གཟིགས་ནས་ཚིག་ལེའུར་བྱས་པ་བཅོ་ལྔས་མདོ་དང་རྒྱས་པར་བསྟན་པས་ཤེས་རབ་ཀྱི་ཕ་རོལ་ཏུ་ཕྱིན་པའི་ལུས་རྣམ་པར་བཞག་པ་གསུངས་ཏེ། 
ཤེས་རབ་ཕ་རོལ་ཕྱིན་པ་ནི། 
།དངོས་པོ་བརྒྱད་ཀྱིས་ཡང་དག་བཤད། 
།རྣམ་ཀུན་མཁྱེན་ཉིད་ལམ་ཤེས་ཉིད། 
།དེ་ནས་ཐམས་ཅད་ཤེས་པ་ཉིད། 
།རྣམ་ཀུན་མངོན་རྫོགས་རྟོགས་པ་དང། 
།རྩེ་མོར་ཕྱིན་དང་མཐར་གྱིས་པ། 
།སྐད་ཅིག་གཅིག་མངོན་རྫོགས་བྱང་ཆུབ། 
།ཆོས་ཀྱི་སྐུ་དང་དེ་རྣམ་བརྒྱད། 
།སེམས་བསྐྱེད་པ་དང་གདམས་ངག་དང། 
།ངེས་འབྱེད་ཡན་ལག་རྣམ་བཞི་དང། 
།སྒྲུབ་པ་ཡི་ནི་རྟེན་གྱུར་པ། 
།ཆོས་ཀྱི་དབྱིངས་ཀྱི་རང་བཞིན་དང། 
།དམིགས་པ་དག་དང་ཆེད་དང་ནི། 
།གོ་ཆ་འཇུག་པའི་བྱ་བ་དང། 
།ཚོགས་ནི་ངེས་པར་འབྱུང་བཅས་རྣམས། 
།ཐུབ་པའི་རྣམ་ཀུན་མཁྱེན་པ་ཉིད། 
།མོག་མོག་པོར་བྱེད་ལ་སོགས་དང། 
།སློབ་མ་བསེ་རུའི་ལམ་གང་དང། 
།འདི་དང་གཞན་པའི་ཡོན་ཏན་གྱིས། 
།ཕན་ཡོན་ཆེ་བ་མཐོང་བའི་ལམ། 
།བྱེད་པ་དང་ནི་མོས་པ་དང། 
།བསྟོད་དང་བཀུར་དང་བསྔགས་པ་དང་། 
།བསྔོ་དང་རྗེས་སུ་ཡིད་རང་བ། 
།ཡིད་ལ་བྱེད་པ་བླ་མེད་དག 
།སྒྲུབ་དང་ཤིན་ཏུ་དག་པ་ཞེས། 
།བྱ་བ་འདི་ནི་བསྒོམ་པའི་ལམ། 
།བྱང་ཆུབ་སེམས་དཔའ་མཁས་རྣམས་ཀྱི། 
།ལམ་ཤེས་ཉིད་ནི་དེ་འདྲར་བཤད། 
།ཤེས་པས་སྲིད་ལ་མི་གནས་ཤིང་། 
།སྙིང་རྗེས་[^48K]ཞི་ལ་མི་གནས་དང་། 
།ཐབས་མ་ཡིན་པས་རིང་བ་དང་། 
།ཐབས་ཀྱིས་རིང་བ་མ་ཡིན་ཉིད། 
།མི་མཐུན་གཉེན་པོའི་ཕྱོགས་དག་དང་། 
།སྦྱོར་དང་དེ་ཡི་མཉམ་ཉིད་དང་། 
།ཉན་ཐོས་ལ་སོགས་མཐོང་བའི་ལམ། 
།དེ་འདྲ་ཀུན་ཤེས་ཉིད་དུ་འདོད། 
།རྣམ་པ་སྦྱོར་བར་བཅས་རྣམས་དང་། 
།ཡོན་ཏན་སྐྱོན་ནི་མཚན་ཉིད་བཅས། 
།ཐར་དང་ངེས་འབྱེད་ཆ་མཐུན་[^49K]དང་། 
།སློབ་པ་ཕྱིར་མི་ལྡོག་པའི་ཚོགས། 
།སྲིད་དང་ཞི་བ་མཉམ་ཉིད་དང་། 
།ཞིང་དག་བླ་ན་མེད་པ་ནི། 
།རྣམ་ཀུན་མངོན་རྫོགས་རྟོགས་པ་སྟེ། 
།འདི་ནི་ཐབས་མཁས་བཅས་པ་ཡིན། 
།དེ་ཡི་རྟགས་དང་རྣམ་འཕེལ་དང། 
།བརྟན་དང་སེམས་ཀུན་གནས་པ་དང་། 
།མཐོང་ཞེས་བྱ་དང་བསྒོམ་པ་ཞེས། 
།བྱ་བའི་ལམ་ནི་སོ་སོ་ལ། 
།རྣམ་པར་རྟོག་པ་རྣམ་བཞི་ཡི། 
།གཉེན་པོ་རྣམ་པ་བཞི་དང་ནི། 
།བར་ཆད་མེད་པའི་ཏིང་ངེ་འཛིན། 
།ལོག་པར་བསྒྲུབ་[^50K]དང་བཅས་པ་ནི། 
།རྩེ་མོའི་མངོན་རྟོགས་མཐར་གྱིས་པ། 
།རྣམ་གསུམ་རྣམ་བཅུ་སྐད་ཅིག་མ། 
།གཅིག་གིས་མངོན་རྫོགས་བྱང་ཆུབ་པ། 
།མཚན་ཉིད་ཀྱིས་ནི་རྣམ་པ་བཞི། 
།ངོ་བོ་ཉིད་ལོངས་རྫོགས་བཅས་དང་། 
།དེ་བཞིན་གཞན་པ་སྤྲུལ་པ་ནི། 
།ཆོས་སྐུ་མཛད་པ་དང་བཅས་པ། 
།རྣམ་པ་བཞིར་[^51K]ནི་ཡང་དག་བརྗོད། 
།ཅེས་བྱ་བ་ཡིན་ནོ། 
།དེ་ལ་ཚིག་ལེའུར་བྱས་པ་དང་པོ་གཉིས་ཀྱིས་ནི་དངོས་པོ་བརྒྱད་བསྡུས་པའི་ཕྱིར་མདོར་བསྟན་པ་ཡིན་ནོ། 
།ཚིག་ལེའུར་བྱས་པ་བཅུ་གསུམ་གྱིས་ནི་དེ་དག་ཉིད་ཀྱི་དོན་བསྡུས་ནས་རྒྱས་པར་བཤད་དེ། 
།དེ་ལྟར་ན་བསྡུས་པ་དང་རྒྱས་པར་བཤད་པའི་ཕྱིར་ལེགས་པར་བཤད་པ་ཡིན་ནོ། 
།བསྡུས་པའི་དོན་གྱི་ཚིག་ལེའུར་བྱས་པ་རྣམས་ནི། 
བསྟན་བཅོས་མཛད་པ་ཉིད་ཀྱིས། 
སེམས་བསྐྱེད་པ་ནི་གཞན་དོན་ཕྱིར། 
།ཞེས་བྱ་བ་ལ་སོགས་པ་འཆད་པར་འགྱུར་བའི་བསྟན་བཅོས་མཐའ་དག་གིས་འཆད་པས། 
དེ་དག་རྣམ་པར་བཤད་པས་བཤད་པར་བསམས་ཏེ། 
ཟློས་པའི་ཉེས་པར་འགྱུར་དུ་དོགས་ནས་རྣམ་པར་མ་བཀྲོལ་[^52K]ལོ། 
།དེ་ལྟར་བསྡུས་པའི་དོན་ཀུན་བསྟན་ནས། 
བྱང་ཆུབ་སེམས་དཔའ་བྱང་ཆུབ་རྗེས་སུ་འཐོབ་པར་[^53K]འདོད་པས་འབྲས་བུ་ཡིན་པའི་ཕྱིར་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་དགོས་པས། 
དང་པོར་རྣམ་པ་ཐམས་ཅད་མཁྱེན་པ་ཉིད་དེ་སྡུད་པའི་ཚིག་ལེའུར་བྱས་པ་རྣམ་པར་བཤད་པའི་སྒོ་ནས་བཤད་པར་བཞེད་དེ། 
སེམས་བསྐྱེད་པ་རང་གི་ངོ་བོ་དམིགས་པ་དང་བཅས་པ། 
སེམས་བསྐྱེད་པ་ནི་གཞན་དོན་ཕྱིར། 
།ཡང་དག་རྫོགས་པའི་བྱང་ཆུབ་འདོད། 
།ཅེས་གསུངས་ཏེ། 
སངས་རྒྱས་སུ་གྲུབ་ནས་གཞན་གྱི་དོན་གྱི་ཕྱིར་སྐལ་བ་ཇི་ལྟ་བ་བཞིན་དུ་འབད་པར་བྱའོ་ཞེས་སེམས་བསྐྱེད་པ་གཞན་གྱི་དོན་དུ་ཡང་དག་པར་རྫོགས་པའི་བྱང་ཆུབ་འདོད་པའི་མཚན་ཉིད་སྨོན་པ་དང་འཇུག་པའི་ངོ་བོ་ཉིད་རྣམ་པ་གཉིས་སོ། 
།ཡང་དག་པར་རྫོགས་པའི་བྱང་ཆུབ་འདོད་པ་ཉིད་ནི་དེ་དོན་དུ་གཉེར་བ་དགེ་བའི་ཆོས་ལ་འདུན་པ་སེམས་ལས་བྱུང་བ་ཡིན་ལ། 
སེམས་བསྐྱེད་པ་ནི་སེམས་ཡུལ་ཁྱད་པར་དུ་འཕགས་པ་སྣང་བ་ཅན་འབྱུང་བ་མ་ཡིན་ནམ། 
ཇི་ལྟར་ན་དེ་སེམས་བསྐྱེད་པ་ཡིན་པར་འགྱུར་ཞེ་ན་བདེན་མོད་ཀྱི། 
འོན་ཀྱང་འདིར་དགེ་བའི་ཆོས་ལ་འདུན་པའི་མཚན་ཉིད་དོན་དུ་གཉེར་བ་ཡོད་ན་བྱང་ཆུབ་ཀྱི་སེམས་བསྐྱེད་པས་རྒྱུས་འབས་(འབྲས་)བུ་བསྟན་པ་ཡིན་ཏེ། 
དེ་ལྟར་དོན་དུ་གཉེར་བའི་བྱང་ཆུབ་སེམས་དཔའི་དགེ་བའི་ཆོས་ཐམས་ཅད་འཕེལ་བར་འགྱུར་རོ་ཞེས་ཤེས་པར་བྱ་བའི་ཕྱིར་ཉེ་བར་བཏགས་པ་ལ་རྟེན་པ་[^54K]ཡིན་པས་ཉེས་པ་མེད་དོ། 
།རྣམ་པ་གཅིག་ཏུ་ན་སྨོན་ལམ་ནི་དོན་དུ་གཉེར་བ་སྟེ། 
ཡང་དག་པར་རྫོགས་པའི་བྱང་ཆུབ་འདོད་པ་ཉིད་ཡིན་ལ། 
དེ་དང་ལྷན་ཅིག་སྤྱོད་པའི་སེམས་བསྐྱེད་པ་དེའི་སྒྲར་བསྟན་པ་ནི་དེ་ལྟར་ན་[^55K]བྱང་ཆུབ་སེམས་དཔའ་རྣམས་ལ་སྨོན་ལམ་དང་ལྡན་པའི་སེམས་དེ་སྐྱེའོ་ཞེས་བྱ་བར་ཤེས་པར་བྱ་བའི་ཕྱིར་ཡིན་ནོ། 
།ཡང་གང་[^56K]འདོད་པའི་བདག་ཉིད་དང་། 
གང་གི་དོན་དུ་སེམས་བསྐྱེད་པ་ཡང་དག་པར་རྫོགས་པའི་བྱང་ཆུབ་དེ་ནི་གང་ཡིན་གཞན་གྱི་དོན་ནི་གང་ཡིན་ཞེ་ན། 
དེ་དང་དེ་ནི་མདོ་བཞིན་དུ། 
།བསྡུས་དང་རྒྱས་པའི་སྒོ་ནས་བརྗོད། 
།ཅེས་བྱ་བ་གསུངས་ཏེ[^57K]། 
རྒྱལ་བའི་ཡུམ་རྣམ་པ་གསུམ་ཅར་ལས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་དང་། 
སྦྱིན་པ་ལ་སོགས་པ་ཐམས་ཅད་ལ་སྦྱིན་པར་བྱ་བ་དང་། 
སྦྱིན་པ་པོ་དང་ལེན་པ་པོ་ལ་སོགས་པ་མི་དམིགས་པར་བསྒྲུབ་པར་[^58K]བྱའོ་ཞེས་ཤེས་པར་བྱེད་པའི་དོན་ཅན་དང་། 
སེམས་ཅན་ཐམས་ཅད་སྐལ་བ་ཇི་ལྟ་བ་བཞིན་དུ་མྱ་ངན་ལས་འདས་པ་དང་། 
སེར་སྣ་ཅན་ལ་སོགས་པ་རྣམས་སྦྱིན་པ་ལ་སོགས་པ་ལ་དགོད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསྒྲུབ་པར་བྱའོ་ཞེས་བྱ་བ་ལ་སོགས་པ་རབ་ཏུ་སྟོན་པ་ལྷུར་བྱེད་པའི་ངག་གིས་མདོའི་དོན་དང་མི་འགལ་བར་བསྡུས་པ་དང་རྒྱས་པའི་སྒོ་ནས་ཡང་དག་པར་རྫོགས་པའི་བྱང་ཆུབ་དང་གཞན་གྱི་དོན་བསྟན་ཏེ། 
དེ་ལྟར་ན་སེམས་བསྐྱེད་པ་ནི་གཞན་གྱི་དོན་གྱི་ཕྱིར་ཡང་དག་པར་རྫོགས་པའི་བྱང་ཆུབ་འདོད་པའི་བདག་ཉིད་ཡིན་པར་ཤེས་པར་བྱའོ། 
།གཙུག་ལག་གི་གཞུང་སྐབས་ཀྱི་དོན་སྟོན་པ་ལྷུར་ལེན་པ་ནི་ཐམས་ཅད་ལས་ཀྱང་གསུངས་མོད་ཀྱི་ཚིག་[^59K]མངས་སུ་དོགས་ནས་ཁུངས་ཉིད་དུ་མ་བྲིས་སོ། 
།དེ་ལྟར་སེམས་བསྐྱེད་པ་དམིགས་པ་དང་རང་གི་ངོ་བོ་དང་བཅས་པ་བརྗོད་ནས། 
ད་ནི་དེའི་རབ་ཏུ་དབྱེ་བ་རྣམ་པ་ཉི་ཤུ་རྩ་གཉིས་བར་སྐབས་ཀྱི་ཚིགས་སུ་བཅད་པ། 
དེ་ཡང་ས་གསེར་ཟླ་བ་མེ། 
།གཏེར་དང་རིན་ཆེན་འབྱུང་གནས་མཚོ། 
།རྡོ་རྗེ་རི་སྨན་བཤེས་གཉེན་དང་། 
།ཡིད་བཞིན་ནོར་བུ་ཉི་མ་གླུ། 
།རྒྱལ་པོ་མཛོད་དང་ལམ་པོ་ཆེ། 
།བཞོན་པ་[^60K]བཀོད་མའི་ཆུ་དང་ནི། 
།སྒྲ་སྙན་ཆུ་བོ་སྤྲིན་རྣམས་ཀྱིས། 
།རྣམ་པ་ཉི་ཤུ་རྩ་གཉིས་སོ། 
།ཞེས་བྱ་བ་དག་གིས་བཤད་དེ། 
འདུན་པ་དང་། 
བསམ་པ་དང་། 
ལྷག་པའི་བསམ་པ་དང་། 
སྦྱོར་བ་དང་། 
སྦྱིན་པ་དང་། 
ཚུལ་ཁྲིམས་དང་། 
བཟོད་པ་དང་། 
བརྩོན་འགྲུས་དང་། 
བསམ་གཏན་དང་། 
ཤེས་རབ་དང་། 
ཐབས་མཁས་པ་དང་། 
སྨོན་ལམ་དང་། 
སྟོབས་དང་། 
ཡེ་ཤེས་ཀྱི་ཕ་རོལ་ཏུ་ཕྱིན་པ་དང་། 
མངོན་པར་ཤེས་པ་དང་། 
བསོད་ནམས་དང། 
ཡེ་ཤེས་དང་། 
བྱང་ཆུབ་ཀྱི་ཕྱོགས་དང་མཐུན་པའི་ཆོས་དང་། 
སྙིང་རྗེ་དང་ལྷག་མཐོང་དང་། 
གཟུངས་དང་། 
སྤོབས་པ་དང་། 
ཆོས་ཀྱི་དགའ་སྟོན་དང་། 
བགྲོད་པ་གཅིག་པའི་ལམ་དང་། 
ཆོས་ཀྱི་སྐུ་དང་ལྡན་པ་ནི། 
གོ་རིམས་བཞིན་དུ་ས་དང་། 
གསེར་བཟང་པོ་དང་། 
ཟླ་བ་ཚེས་པ་དང་། 
མེ་དང་། 
གཏེར་ཆེན་པོ་དང་། 
རིན་པོ་ཆེའི་འབྱུང་ཁུངས་ཀྱི་[^61K]གནས་དང་། 
རྒྱ་མཚོ་ཆེན་པོ་དང་། 
རྡོ་རྗེ་དང་། 
རིའི་རྒྱལ་པོ་དང་། 
སྨན་དང་། 
དགེ་བའི་བཤེས་གཉེན་དང་། 
ཡིད་བཞིན་གྱི་ནོར་བུ་དང་། 
ཉི་མ་དང་། 
ཆོས་ཀྱི་སྒྲ་དབྱངས་སྙན་པ་དང་། 
།རྒྱལ་པོ་ཆེན་པོ་དང་། 
བང་མཛོད་དང་། 
ལམ་པོ་ཆེ་དང་། 
བཞོན་པ་[^62K]དང་། 
བཀོད་མའི་ཆུ་དང་། 
སྒྲ་སྙན་པ་དང་། 
ཆུ་བོའི་རྒྱུན་དང་། 
སྤྲིན་ལྟ་བུ་སྟེ། 
ཆོས་དཀར་པོ་ཐམས་ཅད་ཀྱི་གཞིའི་དངོས་པོ་དང་། 
བྱང་ཆུབ་ཀྱི་བར་དུ་མི་འགྱུར་བ་དང་། 
དགེ་བའི་ཆོས་མཐའ་དག་རྣམ་པར་འཕེལ་བར་འགྱུར་བ་དང་། 
ཐམས་ཅད་མཁྱེན་པ་ཉིད་གསུམ་གྱི་སྒྲིབ་པའི་བུད་ཤིང་སྲེག་པ་དང་། 
སེམས་ཅན་ཐམས་ཅད་ཚིམ་པར་བྱེད་པ་དང་། 
ཡོན་ཏན་རིན་པོ་ཆེའི་རྟེན་གྱི་དངོས་པོ་དང་། 
མི་འདོད་པ་ཐམས་ཅད་ཐོག་ཏུ་བབ་པས་མི་འཁྲུགས་པ་དང་། 
ཡིད་[^63K]ཆེས་པ་བརྟན་པས་[^64K]མི་ཕྱེད་པ་དང་། 
དམིགས་པའི་རྣམ་པར་གཡེང་བས་མི་བསྐྱོད་པ་[^65K]དང་། 
ཉོན་མོངས་པ་དང་ཤེས་བྱའི་སྒྲིབ་པའི་ནད་རབ་ཏུ་ཞི་བ་དང་། 
གནས་སྐབས་ཐམས་ཅད་དུ་སེམས་ཅན་གྱི་དོན་ཡོངས་སུ་མི་གཏོང་བ་དང་། 
ཇི་ལྟར་སྨོན་པའི་འབྲས་བུ་འགྲུབ་པ་དང་། 
གདུལ་བྱ་ཡོངས་སུ་སྨིན་པར་བྱེད་པ་དང་། 
གདུལ་བྱ་འདུན་པར་བྱེད་པའི་ཆོས་སྟོན་པ་དང་། 
མཐུ་ཐོགས་པ་མེད་པས་གཞན་གྱི་དོན་སྒྲུབ་པ་དང་། 
བསོད་ནམས་དང་ཡེ་ཤེས་ཀྱི་ཚོགས་མང་པོའི་མཛོད་ལྟ་བུ་དང་། 
འཕགས་པ་ཐམས་ཅད་གཤེགས་ཤིང་རྗེས་སུ་གཤེགས་པ་དང་། 
འཁོར་བ་དང་མྱ་ངན་ལས་འདས་པ་གང་དུ་ཡང་མི་ལྟུང་བས་བདེ་བླག་ཏུ་འགྲོ་བ་དང་། 
ཐོས་པ་དང་མ་ཐོས་པའི་ཆོས་འཛིན་པས་མི་ཟད་པ་དང་། 
ཐར་པ་འདོད་པའི་གདུལ་བྱ་ལ་སྙན་པར་སྒྲོགས་པ་དང་། 
གཞན་གྱི་དོན་བྱ་བ་ཐ་མི་དད་པ་དང་། 
དགའ་ལྡན་གྱི་གནས་ན་བཞུགས་པ་ལ་སོགས་པ་ཀུན་དུ་སྟོན་པར་རུང་བ་ཉིད་ཀྱིས་གྲངས་བཞིན་ནོ། 
།དེ་ལྟར་ན། 
དེ་ཡང་ས་གསེར་ཟླ་བ་མེ། 
།ཞེས་བྱ་བ་ལ་སོགས་པས་སེམས་བསྐྱེད་པ་ཉི་ཤུ་རྩ་གཉིས་བཤད་པ་ཡིན་ནོ། 
།དེ་ལ་དང་པོ་གསུམ་ནི་ཆུང་ངུ་དང་འབྲིང་དང་ཆེན་པོ་ཉིད་ཀྱིས་ལས་དང་པོ་པའི་སས་བསྡུས་སོ། 
།དེའི་འོག་ཏུ་གཅིག་ནི་ས་དང་པོ་ལ་འཇུག་པའི་ལམ་གྱིས་བསྡུས་སོ། 
།དེའི་འོག་ཏུ་བཅུ་ནི་རབ་ཏུ་དགའ་བ་ལ་སོགས་པ་ས་བཅུས་བསྡུས་ཏེ། 
མཐོང་བ་དང་བསྒོམ་པའི་ལམ་གྱི་སྤྱོད་ཡུལ་ཅན་ཡིན་ནོ། 
།དེའི་འོག་ཏུ་ལྔ་ནི་ཁྱད་པར་གྱི་ལམ་གྱིས་བསྡུས་སོ། 
།དེའི་འོག་ཏུ་སེམས་བསྐྱེད་པ་གསུམ་ནི་སྦྱོར་བ་དང་དངོས་དང་མཇུག་[^66K]གི་སྒོ་ནས་སངས་རྒྱས་ཀྱི་སས་བསྡུས་ཏེ། 
དེ་ལྟར་ན་སེམས་བསྐྱེད་པའི་རབ་ཏུ་དབྱེ་བ་ནི་ལས་དང་པོ་པའི་ས་ནས་བཟུང་སྟེ་སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། 
།དབྱེ་བ་ཞར་ལ་བརྗོད་ནས་དེ་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་བསྐྱེད་པའི་བྱང་ཆུབ་སེམས་དཔའ་དུས་ཇི་ལྟ་བ་བཞིན་དུ་དོན་དུ་གཉེར་བར་བྱེད་པའི་བྱང་ཆུབ་ཀྱི་སེམས་བསྐྱེད་པ་དང་། 
དེས་འཕངས་པའི་ཆོས་འགྲུབ་པར་བྱ་བའི་ཕྱིར་ཡོན་ཏན་ཐོབ་པ་ཡོངས་སུ་བསྲུང་བའི་དོན་གྱིས་མངོན་པར་འཕེལ་བར་བྱ་བའི་ཕྱིར་འདོམས་པ་ནི་གདམས་ངག་[^67K]སྟེ། 
སྒྲུབ་དང་བདེན་པ་རྣམས་དང་ནི། 
།སངས་རྒྱས་ལ་སོགས་དཀོན་མཆོག་གསུམ། 
།མ་ཞེན་ཡོངས་སུ་མི་ངལ་དང་། 
།ལམ་ནི་ཡོངས་སུ་འཛིན་པ་དང་། 
།སྤྱན་ལྔ་དང་ནི་མངོན་ཤེས་ཀྱི། 
།ཡོན་ཏན་དྲུག་དང་མཐོང་ལམ་དང། 
།བསྒོམ་[^68K]ཞེས་བྱ་ལ་གདམས་ངག་ནི། 
།བཅུ་ཡི་བདག་ཉིད་ཤེས་པར་བྱ། 
།ཞེས་གསུངས་པ་ཡིན་ནོ། 
།བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཇི་སྐད་བཤད་པ་བསྒྲུབ་པ་[^69K]ལ། 
ཀུན་རྫོབ་དང་དོན་དམ་པའི་བདེན་པ་ལས་མི་འདའ་བས་ཉན་ཐོས་ལ་སོགས་པ་དང་ཐུན་མོང་[^70K]མ་ཡིན་པ་མི་དམིགས་པའི་ཚུལ་གྱིས་འཇུག་པར་བྱའོ་ཞེས་སློབ་པ་སྒྲུབ་པ་ལ་འདོམས་པ་དང་། 
སྡུག་བསྔལ་ལ་ལ་གཟུགས་[^71K]སོགས་པ་འབྲས་བུར་གྱུར་པའི་སྟོང་པ་ཉིད་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་དག་དེ་བཞིན་ཉིད་ཀྱི་ངོ་བོར་རང་བཞིན་གཅིག་གོ་ཞེས་བྱ་བ་དང་། 
ཀུན་འབྱུང་བ་ལ་སྟོང་པ་ཉིད་དང་གཟུགས་ལ་སོགས་པ་རྒྱུར་གྱུར་པ་དག་ཐ་མི་དད་པ་ཉིད་ཀྱིས་གཟུགས་ལ་སོགས་པ་ནི་ཀུན་འབྱུང་བ་དང་འགོག་པ་དང་ཀུན་ནས་ཉོན་མོངས་པ་དང་རྣམ་པར་བྱང་བའི་ཆོས་ཅན་མ་ཡིན་ནོ་ཞེས་བྱ་བ་དང་། 
འགོག་པ་ལ་སྟོང་པ་ཉིད་སྐྱེ་བ་དང་། 
འགག་པ་དང་། 
ཀུན་ནས་ཉོན་མོངས་པ་དང་། 
རྣམ་པར་བྱང་བ་དང་། 
ཉམས་པ་དང་འཕེལ་བ་ལ་སོགས་པ་དང་བྲལ་བ་ལ་ནི་གཟུགས་མེད་པ་ནས་མ་རིག་པ་སྐྱེ་བ་ཡང་མེད། 
མ་རིག་པ་འགག་པ་ཡང་མེད། 
སངས་རྒྱས་ཀྱང་མེད། 
བྱང་ཆུབ་ཀྱི་བར་དུ་ཡང་མེད་དོ་ཞེས་བྱ་བ་དང་། 
ལམ་ལ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དང་། 
བདག་ཉིད་དམ་ནང་སྟོང་པ་ཉིད་ལ་སོགས་པ་ནི་ཕྱི་སྟོང་པ་ཉིད་ལ་སོགས་[^72K]སྔོན་གྱི་མཐའ་དང་ཕྱི་མའི་མཐའ་དག་ཕན་ཚུན་ལྡན་པ་དང་མི་ལྡན་པ་མ་ཡིན་པ་ཉིད་དུ་སྒྲུབ་བོ་ཞེས་སྟོན་པ་བདེན་པ་ལ་འདོམས་པ་དང་། 
སངས་རྒྱས་ལ་སོགས་[^73K]སངས་རྒྱས་དང་བྱང་ཆུབ་དག་མཚན་ཉིད་[^74K]ཀྱིས་སངས་རྒྱས་སུ་བྱེད་པའི་ཆོས་ཀྱི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་མི་དམིགས་པ་ལ་གཟུགས་ལ་སོགས་པ་མི་སྦྱོར་བས་དམིགས་པར་བྱ་བ་དང་དམིགས་པར་བྱེད་པ་ཉིད་[^75K]དུ་ཤེས་པ་ཞེས་བྱ་བ་དང་། 
ཆོས་ལ་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་གཞི་དང་། 
གཉེན་པོ་དང་། 
རྣམ་པ་མཐའ་དག་བསྡུས་པ་དག་གིས་བསྡུས་པའི་ཆོས་ཐམས་ཅད་ངོ་བོ་ཉིད་མེད་དོ་ཞེས་བྱ་བ་དང་། 
དགེ་འདུན་ལ་སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱི་[^76K]དགྲ་བཅོམ་པ་མ་གཏོགས་པ་འབྲས་བུ་ལ་གནས་པ་དང་ཞུགས་པའི་བྱེ་བྲག་གིས་སྐྱེས་བུ་ཆེན་པོ་བདུན་པོ་རང་སངས་རྒྱས་དང་ལྷན་ཅིག་བརྒྱད་པོ་དབང་པོ་རྟུལ་པོ་[^77K]ལ་སོགས་པའི་བྱེ་བྲག་གིས་གྲངས་ཉི་ཤུར་ཆད་པ་བྱང་ཆུབ་སེམས་དཔའ་འཕགས་པ་སློབ་པ་ཕྱིར་མི་ལྡོག་པ་རྣམས་ལ་སྐྱེ་བ་མེད་པ་ཉིད་དུ་འཇུག་པར་བྱའོ་ཞེས་ལུང་འབོགས་པ་[^78K]དཀོན་མཆོག་གསུམ་ལ་འདོམས་པ་དང་། 
བརྩོན་འགྲུས་བརྩམས་པ་ཉིད་ཀྱིས་ཇི་སྐད་བཤད་པའི་དོན་ལ་ནན་ཏན་བྱེད་པ་ལ། 
ལུས་ལ་སོགས་པའི་བསོད་ནམས་ཉིད་ཀྱིས་ལ་ལ་མངོན་པར་ཞེན་པར་འགྱུར་བས་མ་ཞེན་པ་ལ་ལུས་ལ་སོགས་པ་ངོ་བོ་ཉིད་མེད་པར་བསྟན་པའི་འདོམས་པ་དང་། 
དུས་ཡུན་རིང་པོ་[^79K]ཞིག་ཏུ་གོམས་པར་བྱས་ཀྱང་འདོད་པའི་དོན་མ་གྲུབ་ན་དངང་བའི་རང་བཞིན་ཅན་ཡོངས་སུ་སྐྱོ་བར་འགྱུར་བས་ཡོངས་སུ་ངལ་བ་མེད་པ་ལ་གཟུགས་ལ་སོགས་པ་ནས་ཡང་དག་པར་རྫོགས་པའི་བྱང་ཆུབ་ཀྱི་བར་ལ་རློམ་པ་མེད་པ་ཉིད་དུ་བསྟན་པའི་གདམས་ངག་དང་། 
ཕྱོགས་བཅུ་ན་བཞུགས་པའི་སངས་རྒྱས་ལ་སོགས་པ་ལས་དོན་རེ་རེའི་ཕྱིར་ལམ་གྱི་ལུང་ནོད་པར་བྱ་ན་སེམས་ཞུམ་པར་འགྱུར་བས་ལམ་ཡོངས་སུ་གཟུང་བ་ལ་ཆོས་རྣམས་རང་བཞིན་གྱིས་མ་སྐྱེས་པ་ཉིད་དུ་བསླབ་པའི་གདམས་ངག་དང་། 
ཤའི་དང་། 
རྣམ་པར་སྨིན་པ་ལས་བྱུང་བའི་ལྷའི་དང་། 
ཤེས་རབ་དང་ཆོས་དང་སངས་རྒྱས་ཀྱི་སྤྱན་གྲངས་ཇི་ལྟ་བ་བཞིན་དུ་དངོས་པོ་སོ་སོར་ངེས་པ་དང་། 
སེམས་ཅན་ཐམས་ཅད་ཀྱི་འཆི་འཕོ་བ་དང་། 
སྐྱེ་བ་དང་། 
ཆོས་ཐམས་ཅད་ལ་རྣམ་པར་མི་རྟོག་པ་དང་། 
འཕགས་པའི་གང་ཟག་ཐམས་ཅད་རྟོགས་པ་དང་། 
ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པའི་ཡུལ་ཅན་རྣམས་དེ་བཞིན་ཉིད་དུ་གཅིག་པ་ཉིད་དུ་བསྒྲུབ་བོ་ཞེས་སློབ་པ་སྤྱན་ལྔ་ལ་འདོམས་པ་དང་། 
རྫུ་འཕྲུལ་དང་། 
ལྷའི་རྣ་བ་དང་། 
གཞན་གྱི་སེམས་ཤེས་པ་དང་། 
སྔོན་གྱི་གནས་རྗེས་སུ་དྲན་པ་དང་། 
མངོན་པར་འདུ་བྱེད་པ་ལས་བྱུང་བ་ལྷའི་མིག་དང་། 
ཟག་པ་ཟད་པ་ཤེས་པའི་མངོན་པར་ཤེས་པ་ས་གཡོ་བ་ལ་སོགས་པ་དང་། 
འཇིག་རྟེན་གྱི་ཁམས་ཐམས་ཅད་ན་གནས་པའི་སྒྲ་ཆུང་ངུ་དང་ཅིག་ཤོས་ཐོས་པ་དང་། 
གཞན་གྱི་སེམས་འདོད་ཆགས་དང་བཅས་པ་ལ་སོགས་པ་ཡོངས་སུ་ཤེས་པ་དང་། 
རང་དང་གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པ་དང་། 
གཟུགས་ཐམས་ཅད་མཐོང་བ་དང་། 
ཉོན་མོངས་པ་དང་ཤེས་བྱའི་སྒྲིབ་པ་སྤོང་བར་བྱེད་པ་རྣམས་གཟོད་མ་[^80K]ནས་ཞི་བ་ཉིད་དུ་རྟོགས་པར་[^81K]བྱའོ་ཞེས་སྟོན་པ་མངོན་པར་ཤེས་པ་དྲུག་ལ་འདོམས་པ་དང་། 
མཐོང་བའི་ལམ་བདེན་པ་བཞིས་བསྡུས་པ་སྐད་ཅིག་མ་བཅུ་དྲུག་གི་ངོ་བོ་ཉིད་ཆོས་དང་རྗེས་སུ་ཤེས་པའི་བཟོད་པ་དང་། 
ཤེས་པའི་བདག་ཉིད་ལ། 
རྣལ་འབྱོར་པ་ཆོས་ཐམས་ཅད་ངོ་བོ་ཉིད་མེད་པར་རྟོགས་པས་སྒྱུ་མ་མཁན་བཞིན་དུ་ཐམས་ཅད་ལ་མངོན་པར་ཞེན་པ་མེད་པའི་ལུས་ཅན་དེས་སྤང་བར་བྱ་བའི་དངོས་པོའི་གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་སྟོན་པ་མཐོང་བའི་ལམ་ལ་འདོམས་པ་དང་། 
འདུས་བྱས་དང་འདུས་མ་བྱས་དག་ངོ་བོ་གཅིག་པ་ཉིད་ཀྱིས་ཕན་ཚུན་ཐ་དད་པར་གདགས་པར་མི་ནུས་པ་བཞིན་དུ། 
ཇི་སྐད་བཤད་པའི་མཐོང་བའི་ལམ་གྱིས་མངོན་སུམ་དུ་བྱས་པའི་དངོས་པོ་ལས་ཐ་མི་དད་པ་ལ་དམིགས་པའི་ཕྱིར་མཐོང་བ་དང་བསྒོམ་པ་དག་ཐ་དད་དུ་གྱུར་པ་མེད་པས་བསྒོམ་པའི་ལམ་མཚན་ཉིད་པ་རྣམ་པར་བཞག་པ་[^82K]ནི་མེད་ཀྱི། 
འོན་ཀྱང་དེ་ནི་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་དེས་སྤང་བར་བྱ་བའི་དངོས་པོའི་གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་བསྒོམ་པའི་ལམ་ལ་འདོམས་པ་སྟེ། 
དེ་ལྟར་ན་བྱང་ཆུབ་ཀྱི་སེམས་དང་། 
དེས་འཕངས་པའི་ཆོས་ཀྱི་ངོ་བོ་ཉིད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྒྲུབ་པའི་རྣམ་པ་གང་ཡིན་པ་མི་དམིགས་པ་དང་། 
དེའི་དམིགས་པ་གང་ཡིན་པ་འཕགས་པའི་བདེན་པ་བཞི་དང་། 
རྟེན་གང་ཡིན་པ་སྐྱབས་གསུམ་དང་ཁྱད་པར་དུ་འགྲོ་བའི་རྒྱུ་གང་ཡིན་པ་མ་ཆགས་པ་དང་། 
མི་ལྡོག་པར་འགྲོ་བའི་རྒྱུ་གང་ཡིན་པ་ཡོངས་སུ་མི་ངལ་བ་དང་། 
ཐེག་པ་གཞན་གྱིས་མི་འགྲོ་བའི་རྒྱུ་གང་ཡིན་པ་ལམ་ཡོངས་སུ་འཛིན་པ་དང་། 
གཞན་གྱིས་[^83K]དྲིང་མི་འཇོག་པར་འགྲོ་བ་ཉིད་ཀྱི་རྒྱུ་གང་ཡིན་པ་སྤྱན་ལྔ་དང་། 
རྣམ་པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པའི་རྒྱུ་གང་ཡིན་པ་མངོན་པར་ཤེས་པ་དྲུག་དང་། 
མཐར་ཐུག་པའི་རྒྱུ་གང་[^84K]ཡིན་པ་མཐོང་བ་དང་བསྒོམ་པའི་ལམ་དག་སྟེ། 
དེ་དག་ཐམས་ཅད་གདམས་ངག་གི་སྐབས་སུ་བསྟན་ཏེ། 
འདི་ཙམ་ཁོ་ནས་དོན་ཐམས་ཅད་ཕུན་སུམ་ཚོགས་པར་འགྱུར་བས་གདམས་ངག་ནི་རྣམ་པ་བཅུའོ། 
།དགེ་འདུན་དཀོན་མཆོག་གི་སྐབས་སུ་བདེ་བླག་ཏུ་རྟོགས་པར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ་གཉིས་པོ། 
དབང་པོ་རྟུལ་དང་རྣོན་པོ་དག 
།དད་དང་མཐོང་ཐོབ་རིགས་ནས་རིགས། 
།བར་ཆད་གཅིག་པར་སྐྱེས་ནས་དང་། 
།བྱེད་དང་བྱེད་མིན་འོག་མིན་འགྲོ། 
།འཕར་གསུམ་སྲིད་རྩེའི་མཐར་ཐུག་འགྲོ། 
།གཟུགས་ཀྱི་ཆགས་བཅོམ་མཐོང་བ་ཡི། 
།ཆོས་ལ་ཞི་ལུས་མངོན་སུམ་བྱེད། 
།བསེ་རུ་དང་ནི་ཉི་ཤུའོ། 
།ཞེས་བྱ་བ་གསུངས་སོ། 
།འཆད་པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་བའི་ལམ་སྐད་ཅིག་[^85K]བཅུ་དྲུག་ལ་བརྟེན་ནས་དད་པ་དང་ཆོས་ཀྱི་རྗེས་སུ་འབྲང་བའི་བྱེ་བྲག་གིས་འབྲས་བུ་དང་པོ་ལ་ཞུགས་པ་རྣམ་པ་གཉིས་སོ། 
།དེའི་འོག་ཏུ་རྒྱུན་ཏུ་ཞུགས་པ་ཡིན་ནོ། 
།དེའི་འོག་ཏུ་དེ་ཉིད་ལྷ་དང་མིའི་རིགས་ནས་རིགས་སུ་སྐྱེ་བ་ཉིད་ཀྱིས་གཞན་རྣམ་པ་གཉིས་ཡིན་ནོ། 
།དེའི་འོག་ཏུ་དབང་པོ་རྟུལ་པོ་དང་རྣོན་པོ་དད་པ་དང་མཐོང་བས་[^86K]ཐོབ་པ་དག་འབྲས་བུ་གཉིས་པ་ལ་ཞུགས་པ་གཅིག་ཁོ་ན་ཡིན་ནོ། 
།དེའི་འོག་ཏུ་ལན་ཅིག་ཕྱིར་འོང་བ་ཡིན་ནོ། 
།དེའི་འོག་ཏུ་དེ་ཉིད་གཞན་བར་ཆད་གཅིག་པ་ཡིན་ནོ། 
།དེའི་འོག་ཏུ་སྔ་མ་བཞིན་དུ་དད་པ་དང་མཐོང་བས་ཐོབ་པ་འབྲས་བུ་གསུམ་པ་ལ་ཞུགས་པ་ཡིན་ནོ། 
།དེའི་འོག་ཏུ་ཕྱིར་མི་འོང་བ་སྟེ། 
བར་མ་དོ་དང་། 
སྐྱེས་ནས་དང་། 
མངོན་པར་འདུ་བྱེད་པ་དང་བཅས་པ་དང་། 
མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་[^87K]ཞེས་བྱ་བ་རྣམ་པ་བཞིའོ། 
།དེའི་འོག་ཏུ་དེ་ཉིད་འོག་མིན་གྱི་མཐར་ཐུག་པར་འགྲོ་བ་སྟེ། 
འཕར་བ་དང་ཕྱེད་དུ་འཕར་བ་དང་། 
གནས་ཐམས་ཅད་དུ་[^88K]འཕོ་བ་ཉིད་ཀྱིས་གོང་དུ་འཕོ་བ་གཞན་རྣམ་པ་གསུམ་མོ། 
།དེའི་འོག་ཏུ་དེ་ཉིད་སྲིད་པའི་རྩེ་མོའི་མཐར་ཐུག་པར་འགྲོ་བ་ནི་གཟུགས་ཀྱི་འདོད་ཆགས་དང་བྲལ་བ་སྟེ། 
མཐོང་བའི་ཆོས་ལ་ཞི་བ་དང་ལུས་ཀྱིས་[^89K]མངོན་སུམ་དུ་བྱེད་པ་གཞན་རྣམ་པ་གཉིས་སོ། 
།དེའི་འོག་ཏུ་དགྲ་བཅོམ་པ་ཉིད་ཀྱི་འབྲས་བུ་ལ་ཞུགས་པ་ཡིན་ནོ། 
།དེའི་འོག་ཏུ་རང་སངས་རྒྱས་ཏེ་ཉི་ཤུའོ། 
།ལས་དང་པོ་པ་དེ་ལྟར་གདམས་ངག་ཐོབ་པ་ལ་ངེས་པར་འབྱེད་པའི་ཡན་ལག་འབྱུང་བས་ངེས་པར་འབྱེད་པའི་ཡན་ལག 
།དམིགས་པ་དང་ནི་རྣམ་པ་དང་། 
།རྒྱུ་དང་ཡོངས་སུ་འཛིན་པ་དང་། 
།[^90K]བྱང་ཆུབ་སེམས་དཔའ་སྐྱོབ་པ་ཡི། 
།དྲོད་སོགས་བདག་ཉིད་ཇི་བཞིན་དུ། 
།རྣམ་རྟོག་བཞི་པོ་ལྡན་བསྟེན་པ། 
།ཆུང་དང་འབྲིང་དང་ཆེན་པོ་རྣམས། 
།ཉན་ཐོས་བསེ་རུ་ལྟ་བུ་དང་། 
།བཅས་པ་དག་ལས་ཁྱད་པར་འཕགས། 
།ཞེས་བྱ་བ་གསུངས་ཏེ། 
བྱང་ཆུབ་སེམས་དཔའ་རྣམས་ཀྱི་[^91K]ཐོས་པ་ལ་སོགས་པ་རབ་ཀྱི་མཐར་ཕྱིན་པ་[^92K]ཐོབ་པ་ཐར་པའི་ཆ་དང་མཐུན་པ་དད་པ་ལ་སོགས་པའི་མཚན་ཉིད་ཀྱི་དགེ་བའི་རྩ་བའི་འོག་ཏུ་བདེན་པ་བཞི་རྟོགས་པ་དང་རྗེས་སུ་མཐུན་པ་[^93K]ངེས་པར་འབྱེད་པའི་ཆ་དང་མཐུན་པ་[^94K]བཞི་པོ་འཇིག་རྟེན་པའི་བསྒོམས་པ་ལས་བྱུང་བ་དྲོ་བར་གྱུར་པ་ཞེས་བྱ་བའི་དགེ་བའི་རྩ་བ་དང། 
དེའི་འོག་ཏུ་རྩེ་མོར་གྱུར་པ་དང་། 
དེའི་འོག་ཏུ་བཟོད་པར་གྱུར་པ་དང་། 
དེའི་འོག་ཏུ་ཆོས་ཀྱི་མཆོག་ཅེས་བྱ་བ་ཆུང་ངུ་ལ་སོགས་པའི་རིམ་གྱིས་སྐྱེ་བས་སམ། 
བྱང་ཆུབ་སེམས་དཔའ་དང་འབྲེལ་པའི་དབང་པོ་རྟུལ་པོ་[^95K]ལ་སོགས་པ་གང་ཟག་གི་བྱེ་བྲག་གིས་ཆུང་ངུ་དང་འབྲིང་དང་ཆེན་པོ་འཆད་པར་འགྱུར་བ་དམིགས་པའི་ཁྱད་པར་གྱི་ངོ་བོ་ཉིད་བདེན་པ་བཞིའི་དངོས་པོ་ལ་དམིགས་པ་དང་། 
ཆོས་སུ་ལྟ་བའི་[^96K]གཉེན་པོ་ཉིད་ཀྱིས་མངོན་པར་ཞེན་པ་མེད་པ་ལ་སོགས་པའི་རྣམ་པར་ཞུགས་པ་དང་། 
ཐེག་པ་གསུམ་ཅར་རྟོགས་པའི་རྒྱུའི་ངོ་བོ་དང་། 
དགེ་བའི་བཤེས་གཉེན་ཐབས་ལ་མཁས་པའི་མཚན་ཉིད་ཀྱིས་ཡོངས་སུ་འཛིན་པ་དང་ལྡན་པ་དང་། 
མཐོང་བ་དང་བསྒོམ་པས་སྤང་བར་བྱ་བའི་གཟུང་བ་དང་འཛིན་པའི་རྣམ་པར་རྟོག་པ་རྣམ་པ་བཞི་པོ་འཆད་པར་འགྱུར་བའི་ཚུལ་དང་འབྲེལ་བར་འབྱུང་བ་[^97K]ནི་ཉན་ཐོས་ལ་སོགས་པའི་དྲོ་བ་ལ་སོགས་པ་ལས་ཁྱད་པར་དུ་འཕགས་པ་ཡིན་ནོ། 
།དེ་དག་གི་དྲོ་བར་གྱུར་པ་ལ་སོགས་པའི་དགེ་བའི་རྩ་བ་ནི། 
ལུགས་ལས་གཟུགས་སུ་རུང་བ་ལ་སོགས་པའི་མཚན་ཉིད་ཀྱི་དངོས་པོའི་བདག་ཉིད་ཀྱི་བདེན་པ་བཞི་ལ་དམིགས་པ་དང་། 
བདག་ཏུ་ལྟ་བའི་གཉེན་པོ་ཉིད་ཀྱིས་མི་རྟག་པ་ལ་སོགས་པའི་རྣམ་པར་ཞུགས་པ་དང་། 
རང་གི་ཐེག་པ་རྟོགས་པ་ཁོ་ནའི་ཆེད་དུ་དང་། 
ཡོངས་སུ་འཛིན་པ་དང་བྲལ་བ་དང་། 
རྣམ་པར་རྟོག་པ་རྣམ་པ་བཞི་དང་མི་ལྡན་པར་འབྱུང་ངོ་ཞེས་འབྱུང་བའི་ཕྱིར་རོ། 
།བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་ཆ་དང་མཐུན་པ་[^98K]རྣམས་ནི། 
ཐབས་མཁས་པའི་སྟོབས་ཀྱིས་ཁ་ཅིག་ཏུ་ནི་རྒྱུའི་སྒོ་ནས། 
ཁ་ཅིག་ཏུ་ནི་འབྲས་བུའི་སྒོ་ནས། 
ཁ་ཅིག་ཏུ་ནི་ངོ་བོ་ཉིད་ཀྱི་སྒོ་ནས། 
ཁ་ཅིག་ཏུ་ནི་ཆོས་ཉིད་ཀྱི་རྣམ་པའི་སྒོ་ནས། 
ཇི་ལྟར་སྲིད་པ་བཞིན་བདེན་པ་བཞིའི་དངོས་པོ་ལ་དམིགས་པ་ཡིན་ལ། 
སྔ་མ་བཞིན་དུ་རྣམ་པ་གཞན་གྱིས་ཀྱང་བདེན་པ་བཞི་ལ་ཀུན་དུ་དམིགས་སོ་ཞེས་བྱ་བར་ཤེས་པར་བྱའོ། 
།མདོར་བསྡུས་ཏེ་རྣམ་པར་བཀྲོལ་བ་ཙམ་དུ་བརྗོད་པར་འདོད་པས་མ་སྤྲོས་སོ། 
།གང་གི་ཕྱིར་འདི་ནི་རྣམ་པར་གཞག་པ་གཞན་ཁོ་ན་ཡིན་ཏེ། 
དེའི་ཕྱིར་ཐེག་པ་གཞན་ལ་བརྟེན་ནས་ནི་གང་དུ་ཡང་སུན་འབྱིན་པ་བརྗོད་པར་མི་བྱའོ། 
།དམིགས་པ་དང་རྣམ་པའི་ཁྱད་པར་ཇི་ལྟ་བུ་ཡིན་ཞེ་ན། 
དེའི་ཕྱིར་དམིགས་པ་དང་རྣམ་པ་དག་བར་སྐབས་ཀྱི་ཚིགས་སུ་བཅད་པ་བདུན་གྱིས་བཤད་དེ། 
དམིགས་པ་མི་རྟག་ལ་སོགས་པ། 
།བདེན་པའི་རྟེན་ཅན་དེ་ཡི་ནི། 
།རྣམ་པ་མངོན་ཞེན་ལ་སོགས་འགོག 
།ཐེག་པ་གསུམ་ཅར་འཐོབ་པའི་[^99K]རྒྱུ། 
།གཟུགས་སོགས་འདུ་འགོད་གནས་བྲལ་དང་། 
།གནས་དང་བཏགས་དང་བརྗོད་དུ་མེད། 
།ཅེས་བྱའོ། 
།དེ་ལ་ཆུང་ངུའི་དམིགས་པ་ནི་སྡུག་བསྔལ་ལ་སོགས་པའི་བདེན་པ་བཞི་པོ་ལ་རྟེན་པ་[^100K]མི་རྟག་པ་ལ་སོགས་པའི་རྣམ་པ་བཅུ་དྲུག་ཡིན་ནོ། 
།དེའི་རྣམ་པ་ནི་སྡུག་བསྔལ་ལ་སོགས་པའི་བདེན་པ་ལ་མངོན་པར་ཞེན་པ་དང་དམིགས་པ་ལ་སོགས་པ་འགོག་པ་ཡིན་ནོ། 
།དྲོ་བ་ལ་སོགས་པ་ཐམས་ཅད་ཀྱང་ཐེག་པ་གསུམ་ཅར་རྟོགས་པ་འཐོབ་པའི་རྒྱུའི་ངོ་བོ་ཡིན་པར་ཁོང་དུ་ཆུད་པར་བྱའོ། 
།འབྲིང་གི་དམིགས་པ་ནི་མོས་པ་དང་དེ་ཁོ་ན་ཉིད་ཡིད་ལ་བྱེད་པ་དག་གིས་གྲངས་བཞིན་དུ་གཟུགས་ལ་སོགས་པ་བསྒྲུབ་པ་དང་། 
དགག་པ་དག་མི་དམིགས་ཤིང་མ་མཐོང་བ་ཞེས་བྱ་བ་ཡིན་ནོ། 
།རྣམ་པ་ནི་མིང་ཐམས་ཅད་མེད་པ་ཉིད་ཀྱིས་རྒྱུན་མི་འདྲ་བ་དང་རྒྱུན་[^101K]འདྲ་བར་འཇུག་པའི་མཚན་ཉིད་དག་མེད་པ་ཞེས་བྱ་བ་ཡིན་ནོ། 
།ཆེན་པོའི་དམིགས་པ་ནི་གཟུགས་ནས་སངས་རྒྱས་ཞེས་བྱ་བའི་བར་ཆོས་ཐམས་ཅད་བརྡར་བཏགས་པའི་[^102K]ཆོས་ཐ་སྙད་པ་ཡིན་ནོ་ཞེས་བྱ་བ་ཡིན་ནོ། 
།རྣམ་པ་ནི་དགེ་བ་ལ་སོགས་པ་ཉིད་ཀྱི་ཆོས་གང་དུ་ཡང་བརྗོད་དུ་མེད་པ་ཞེས་བྱ་བ་ཡིན་ཏེ། 
དེ་ལྟར་ན་རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་ཡིན་པའི་ཕྱིར་དྲོ་བར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། 
།གཟུགས་སོགས་མི་གནས་དེ་དག་ནི། 
།དེ་ཡི་ངོ་བོར་རང་བཞིན་མེད། 
།དེ་དག་གཅིག་གི་རང་བཞིན་གཅིག 
།དེ་མི་རྟག་སོགས་པར་མི་གནས། 
།དེ་རྣམས་དེ་ཡི་ངོ་བོས་སྟོང་། 
།དེ་དག་གཅིག་གི་རང་བཞིན་གཅིག 
།ཆོས་རྣམས་མི་འཛིན་གང་ཡིན་དང་། 
།དེ་དག་མཚན་མར་མི་མཐོང་ཕྱིར། 
།ཤེས་རབ་ཀྱིས་ནི་ཡོངས་རྟོག་པ། 
།ཐམས་ཅད་དམིགས་སུ་མེད་པར་རོ། 
།ཞེས་བྱ་བ་ལ། 
ཆུང་ངུའི་དམིགས་པ་ནི་གཟུགས་ལ་སོགས་པ་ནི་གཟུགས་ལ་སོགས་པ་རང་གི་ངོ་བོ་དང་བྲལ་བའི་ངོ་བོ་ཉིད་ཡིན་པས། 
རང་གི་ངོ་བོ་སྟོང་པ་ཉིད་ཀྱིས་གཟུགས་ལ་སོགས་པ་ལ་མི་གནས་པ་ཞེས་བྱ་བ་ཡིན་ནོ། 
།རྣམ་པ་ནི་དོན་དམ་པར་གཟུགས་ལ་སོགས་པའི་ཆོས་ཐམས་ཅད་དང་། 
སྟོང་པ་ཉིད་དག་ཕན་ཚུན་ངོ་བོ་གཅིག་ཡིན་པས་སྟོང་པ་ཉིད་ལ་མི་རྟག་པ་ལ་སོགས་པ་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་རྟག་པ་དང་མི་རྟག་པ་ལ་སོགས་པ་ཉིད་དུ་མི་གནས་པ་ཞེས་བྱ་བ་ཡིན་ནོ། 
།འབྲིང་གི་དམིགས་པ་ནི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་མི་རྟག་པ་ལ་སོགས་པ་དང་སྟོང་པ་ཉིད་རྣམས་ནི་རང་གི་ངོ་བོ་ཉིད་[^103K]མེད་པ་ཡིན་པས། 
མི་རྟག་པ་ཉིད་ལ་སོགས་པ་དང་སྟོང་པ་ཉིད་དག་ཕན་ཚུན་བདག་ཉིད་གཅིག་པ་ཞེས་བྱ་བ་ཡིན་ནོ། 
།རྣམ་པ་ནི་ངོ་བོ་ཉིད་བཀག་པས་གཟུགས་ལ་སོགས་པ་ལ་རང་གིར་མི་བྱེད་པ་ཞེས་བྱ་བ་གང་ཡིན་པ་དེ་ཡིན་ནོ། 
།ཆེན་པོའི་དམིགས་པ་ནི་ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་སྔོན་པོ་ལ་སོགས་པའི་མཚན་མར་མི་མཐོང་བ་ཞེས་བྱ་བ་ཡིན་ནོ། 
།རྣམ་པ་ནི་ཤེས་རབ་ཀྱིས་ཡང་དག་པར་ཆོས་རབ་ཏུ་རྣམ་པར་འབྱེད་པས་དངོས་པོ་ཐམས་ཅད་མི་དམིགས་པར་ངེས་པར་རྟོག་པ་ཞེས་བྱ་བ་ཡིན་ནོ། 
།དེ་ལྟར་ན་དགེ་བའི་རྩ་བ་གཡོ་བའི་རྩེ་མོ་ཡིན་པའི་ཕྱིར་རྩེ་མོར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། 
།གཟུགས་སོགས་ངོ་བོ་ཉིད་མེད་ཉིད། 
།དེ་མེད་པ་ཉིད་ངོ་བོ་ཉིད། 
།དེ་དག་སྐྱེ་མེད་ངེས་འབྱུང་མེད། 
།དག་དང་དེ་དག་[^104K]མཚན་མ་མེད། 
།དེ་ཡི་མཚན་མར་མི་རྟེན་པས[^105K]། 
།མོས་མིན་འདུ་ཤེས་མེད་པ་ཡིན། 
།ཅེས་བྱ་བ་ལ། 
ཆུང་ངུའི་དམིགས་པ་ནི་མཚན་ཉིད་ཀྱི་ངོ་བོ་ཉིད་དང་། 
ངོ་བོ་ཉིད་ཀྱི་མཚན་ཉིད་དག་སྟོང་པ་ཉིད་དུ་གཅིག་པ་ཉིད་ཀྱིས་གཟུགས་ལ་སོགས་པའི་[^106K]ངོ་བོ་ཉིད་མེད་པ་ཉིད་ཅེས་བྱ་བ་ཡིན་ནོ། 
།རྣམ་པ་ནི་སྐྱེ་བོ་དམིགས་པ་ཅན་གྱི་ངོར་གཟུགས་ལ་སོགས་པ་དངོས་པོ་མེད་པ་ཉིད་[^107K]ངོ་བོ་ཉིད་དོ་ཞེས་བྱ་བ་ཡིན་ནོ། 
།འབྲིང་གི་དམིགས་པ་ནི་རང་བཞིན་གྱིས་མ་སྐྱེས་པ་ཉིད་ཀྱིས་གཟུགས་ལ་སོགས་པ་ལ་སྐྱེ་བ་ཡང་མེད་མྱ་ངན་ལས་འདས་པ་ཡང་མེད་ཅེས་བྱ་བ་ཡིན་ནོ། 
།རྣམ་པ་ནི་ཆོས་ཐམས་ཅད་ཀྱི་རང་གི་ངོ་བོ་རྟོགས་པ་ཁོ་ནས་ལུས་ལ་སོགས་པ་རྣམ་པ་ཐམས་ཅད་དུ་རྣམ་པར་དག་པ་ཞེས་བྱ་བ་ཡིན་ནོ། 
།ཆེན་པོའི་དམིགས་པ་ནི་རང་དང་སྤྱིའི་མཚན་ཉིད་མི་འཐད་པས་ཆོས་ཐམས་ཅད་མཚན་མ་མེད་པ་ཉིད་དོ་ཞེས་བྱ་བ་ཡིན་ནོ། 
།རྣམ་པ་ནི་རང་བཞིན་ཁོ་ནས་གཟུགས་ལ་སོགས་པའི་མཚན་མ་རྣམས་ཀྱི་རྟེན་དང་བྲལ་བ་ཉིད་ཀྱིས་མོས་པ་ཡིད་ལ་བྱེད་པས་མི་མོས་ཤིང་དེ་ཁོ་ན་ཉིད་ཡིད་ལ་བྱེད་པས་ཡོངས་སུ་ཤེས་པ་མེད་པ་ཞེས་བྱ་བ་ཡིན་ཏེ། 
དེ་ལྟར་ན་ངན་འགྲོ་མེད་པས་ཆོས་ཆེན་པོ་ལ་བཟོད་པའི་ཕྱིར་བཟོད་པར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། 
།ཏིང་འཛིན་དེ་ཡི་བྱེད་པ་ཉིད། 
།ལུང་སྟོན་པ་དང་རློམ་པ་ཟད། 
།གསུམ་པོ་ཕན་ཚུན་ངོ་བོ་གཅིག 
།ཏིང་འཛིན་རྣམ་པར་མི་རྟོག་པ། 
།དེ་ལྟར་ངེས་འབྱེད་ཆ་མཐུན་[^108K]ནི། 
།ཆུང་དང་འབྲིང་དང་ཆེན་པོ་ཡིན། 
།ཞེས་བྱ་བ་ལ་ཆུང་ངུའི་དམིགས་པ་ནི་ཆོས་ཐམས་ཅད་སྐྱེ་བ་མེད་པ་དང་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་བསྒོམ་པར་བྱའོ་ཞེས་བྱ་བ་ཡིན་ནོ། 
།རྣམ་པ་ནི་རང་གི་སྨོན་ལམ་དང་བསོད་ནམས་དང་ཡེ་ཤེས་དང་ཆོས་ཀྱི་དབྱིངས་ཀྱི་སྟོབས་ཀྱིས་ལྷུན་གྱིས་གྲུབ་པར་འཇིག་རྟེན་གྱི་ཁམས་ཐམས་ཅད་དུ་སྐལ་བ་ཇི་ལྟ་བ་བཞིན་དུ་ཏིང་ངེ་འཛིན་གྱི་བྱེད་པ་འཇུག་པ་ཞེས་བྱ་བ་ཡིན་ནོ། 
།འབྲིང་གི་དམིགས་པ་ནི་ཡང་དག་པར་ཞུགས་པའི་ཏིང་ངེ་འཛིན་དང་ལྡན་པའི་རྣལ་འབྱོར་པ་ལ་སངས་རྒྱས་རྣམས་ལུང་སྟོན་པར་མཛད་པ་འདི་ནི་ཆོས་ཉིད་དོ་ཞེས་བྱ་བ་ཡིན་ནོ། 
།རྣམ་པ་ནི་རྣམ་པར་རྟོག་པ་ཐམས་ཅད་མི་འཐད་པས་བྱང་ཆུབ་སེམས་དཔའ་ཏིང་ངེ་འཛིན་གྱི་རང་གི་ངོ་བོ་རྟོགས་པ་ལ་བདག་ནི་མཉམ་པར་བཞག་པའོ་སྙམ་པ་ལ་སོགས་པའི་ཤེས་པ་མི་འབྱུང་བ་ཞེས་བྱ་བ་ཡིན་ནོ། 
།ཆེན་པོའི་དམིགས་པ་ནི་ཆོས་ཉིད་ཀྱིས་[^109K]ཏིང་ངེ་འཛིན་དང་བྱང་ཆུབ་སེམས་དཔའ་དང་ཤེས་རབ་ཀྱི་ཕ་རོལ་ཏུ་ཕྱིན་པ་དང་དོན་གསུམ་ཕན་ཚུན་ངོ་བོ་གཅིག་པའོ་ཞེས་བྱ་བ་ཡིན་ནོ། 
།རྣམ་པ་ནི་ཆོས་ཐམས་ཅད་ཡོད་པ་མ་ཡིན་པ་ཉིད་ཀྱིས་ཏིང་ངེ་འཛིན་དུ་རྣམ་པར་མི་རྟོག་པ་ནི་ཐབས་དམ་པའོ་ཞེས་བྱ་བ་ཡིན་ཏེ། 
དེ་ལྟར་ན་འཇིག་རྟེན་པའི་ཆོས་ཐམས་ཅད་ཀྱི་མཆོག་ཡིན་པའི་ཕྱིར་ཆོས་ཀྱི་མཆོག་ཅེས་བྱ་བ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། 
།དམིགས་པ་མི་རྟག་ལ་སོགས་པ། 
།བདེན་པའི་རྟེན་ཅན། 
ཞེས་བྱ་བ་མ་གཏོགས་པར། 
དམིགས་པ་དང་རྣམ་པ་ཁྱད་པར་ཅན་གྱི་ཆོས་ཅན་དང་ཆོས་བརྗོད་པས་བརྗོད་པར་བྱ་བ་ཡིན་ཡང་དམིགས་པ་དང་རྣམ་པ་ཁྱད་པར་ཅན་གྱི་ཆོས་བརྗོད་པས་[^110K]ཐམས་ཅད་དུ་བརྗོད་པ་ནི། 
ཁྱད་པར་གཞན་སྤོང་བ་དང་མི་སྤོང་བ་མ་གཏོགས་པར་འདི་དག་ལ་དོན་གྱི་ཁྱད་པར་ནི་འགའ་ཡང་མེད་དོ་ཞེས་ལུགས་ལས་འབྱུང་བའི་ཕྱིར་རོ། 
།རྣམ་པ་གཅིག་ཏུ་ན་ཚིག་ལེའུར་བྱས་པ་བསྡེབ་པའི་ངོར་ཐ་དད་པར་བརྗོད་ཀྱང་། 
མངོན་པར་ཞེན་པ་ལ་སོགས་པ་བཀག་པ་དང་ལྡན་པ་དག་དེ་ཁོ་ནར་སྒྲུབ་པ་དང་དགག་པ་དང་བྲལ་བར་འགྱུར་བའི་ཕྱིར་སྡུག་བསྔལ་ལ་སོགས་པའི་བདེན་པར་གཏོགས་པ་[^111K]ཁོ་ན་དམིགས་པ་དང་རྣམ་པར་བྱ་བ་ཡིན་ཏེ་འོག་མ་དག་ལ་ཡང་དེ་བཞིན་དུ་ཤེས་པར་བྱའོ། 
།རྣམ་པར་རྟོག་པ་བཞི་དང་ལྡན་པ་ཡང་དོན་གསལ་བར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ། 
གཞི་དང་དེ་ཡི་གཉེན་པོ་ཡིས། 
།གཟུང་བར་རྟོག་པ་རྣམ་པ་གཉིས། 
།རྨོངས་དང་ཕུང་སོགས་བྱེ་བྲག་གིས། 
།དེ་ནི་སོ་སོར་རྣམ་པ་དགུ། 
།ཞེས་བྱ་བ་གསུངས་ཏེ། 
གཟུང་བར་རྣམ་པར་རྟོག་པ་ཀུན་ནས་ཉོན་མོངས་པའི་གཞིའི་རྟེན་ཅན་དང་གཉེན་པོའི་རྟེན་ཅན་ཉིད་ཀྱིས་རྣམ་པ་གཉིས་ལ་མ་རིག་པ་དང་རྣམ་པར་བྱང་བའི་ཕུང་པོ་ལ་སོགས་པའི་རབ་ཏུ་དབྱེ་བས་[^112K]རྣམ་པ་དགུའོ། 
།རྫས་དང་བཏགས་པའི་[^113K]རྟེན་ཅན་གྱིས། 
།འཛིན་པའང་རྣམ་པ་གཉིས་སུ་འདོད། 
།རང་དབང་བདག་སོགས་ངོ་བོ་དང་། 
།ཕུང་སོགས་རྟེན་ལས་[^114K]དེ་བཞིན་ནོ། 
།ཞེས་བྱ་བ་ནི། 
གང་ཟག་རྫས་སུ་ཡོད་པ་དང། 
སྐྱེས་བུ་བཏགས་པར་[^115K]ཡོད་པ་ལ་དམིགས་པས་འཛིན་པར་[^116K]རྣམ་པར་རྟོག་པ་ཡང་རྣམ་པ་[^117K]གཉིས་ཡིན་ལ། 
བདག་རང་དབང་ཅན་དང་། 
ཕུང་པོ་ལ་སོགས་པ་ལ་དམིགས་པ་ཉིད་ཀྱིས་སོ་སོར་དེ་ལྟར་རྣམ་པ་དགུའོ། 
།དེ་ལ་མདོར་བསྡུས་པའི་དོན་ནི་འདི་ཡིན་ཏེ། 
ཀུན་ནས་ཉོན་མོངས་པའི་གཞིའི་རྟེན་ཅན། 
མ་རིག་པ་དང་། 
གཟུགས་ལ་སོགས་པའི་ཕུང་པོ་དང་། 
མིང་དང་གཟུགས་ལ་མངོན་པར་ཞེན་པ་དང་། 
མཐའ་གཉིས་ལ་ཆགས་པ་དང་། 
ཀུན་ནས་ཉོན་མོངས་པ་དང་རྣམ་པར་བྱང་བ་མི་ཤེས་པ་དང་། 
འཕགས་པའི་ལམ་ལ་མི་གནས་པ་དང་། 
དམིགས་པ་དང་། 
བདག་ལ་སོགས་པ་དང་། 
རྣམ་པར་དག་པ་སྐྱེད་པ་ལ་སོགས་པ་ལ་གཟུང་བར་རྣམ་པར་རྟོག་པ་རྣམས་དང་། 
གཉེན་པོའི་རྟེན་ཅན། 
ཕུང་པོ་དང་། 
སྐྱེ་བའི་སྒོ་དང་། 
རིགས་དང་། 
སྐྱེ་བ་དང་། 
སྟོང་པ་ཉིད་དང་། 
ཕ་རོལ་ཏུ་ཕྱིན་པའི་དོན་དང་། 
མཐོང་བ་དང་། 
བསྒོམ་པ་[^118K]དང་། 
མི་སློབ་པའི་ལམ་ལ་གཟུང་བར་རྣམ་པར་རྟོག་པ་རྣམས་དང་། 
གང་ཟག་རྫས་སུ་ཡོད་པའི་རྟེན་ཅན་བདག 
།རང་དབང་ཅན་དང་། 
གཅིག་པུ་དང་། 
རྒྱུ་དང་། 
ལྟ་བ་པོ་[^119K]ལ་སོགས་པའི་བདག་དང་། 
ཀུན་ནས་ཉོན་མོངས་པ་དང་། 
འདོད་ཆགས་དང་བྲལ་བ་དང་། 
མཐོང་བ་དང། 
བསྒོམ་པ་དང་། 
དོན་བྱས་པའི་རྟེན་ལ་འཛིན་པར་རྣམ་པར་རྟོག་པ་རྣམས་དང་། 
སྐྱེས་བུ་བཏགས་པར་ཡོད་པའི་རྟེན་ཅན་ཕུང་པོ་དང་སྐྱེ་མཆེད་དང་། 
ཁམས་དང་། 
རྟེན་ཅིང་འབྲེལ་པར་འབྱུང་བ་དང་། 
རྣམ་པར་བྱང་བ་དང་། 
མཐོང་བ་དང། 
བསྒོམ་པ་དང་། 
ཁྱད་པར་དང་། 
མི་སློབ་པའི་ལམ་ལ་འཛིན་པར་རྣམ་པར་རྟོག་པ་རྣམས་ཏེ། 
དེ་ལྟ་བུའི་རྣམ་པར་རྟོག་པ་བཞི་དང་ངེས་པར་འབྱེད་པའི་ཆ་དང་མཐུན་པ་བཞི་པོ་གྲངས་བཞིན་དུ་ལྡན་པ་ཡིན་ནོ། 
།ཚིགས་སུ་བཅད་པ་སྦྱར་བ་དང་མཐུན་པར་ཡོངས་སུ་འཛིན་པ་སྔར་གསུངས་ན་ཡང་དེའི་སྟོབས་ཀྱིས་ཇི་སྐད་བཤད་པ་ཁྱད་པར་དུ་འགྱུར་རོ་ཞེས་བསྟན་པའི་ཕྱིར་ཡང་མཇུག་ཐོགས་སུ་བར་སྐབས་ཀྱི་ཚིགས་སུ་བཅད་པ། 
སེམས་མི་འགོང་བ་ཉིད་ལ་སོགས། 
།ངོ་བོ་ཉིད་མེད་སོགས་སྟོན་བྱེད། 
།དེ་ཡི་མི་མཐུན་ཕྱོགས་བོར་བ། 
།རྣམ་པ་ཀུན་དུ་ཡོངས་འཛིན་ཡིན། 
།ཞེས་བྱ་བ་གསུངས་ཏེ། 
སེམས་མི་འགོང་ཞིང་མི་སྐྲག་པ་ལ་སོགས་པའི་ཐབས་མཁས་པས་བསམ་པ་ཇི་ལྟ་བ་བཞིན་དུ་དངོས་པོ་མཐའ་དག་བདག་མེད་པ་ལ་སོགས་པར་སྟོན་པར་བྱེད་པ། 
མི་མཐུན་པའི་ཕྱོགས་ཀྱི་ཆོས་སེར་སྣ་ལ་སོགས་པ་དང་མི་ལྡན་པ་ནི་དགེ་བའི་བཤེས་གཉེན་ཡིན་པས་ཡོངས་སུ་འཛིན་པ་ཡིན་ནོ། 
།སྒྲུབ་པ་དང་ལྡན་པ་ལ་ངེས་པར་འབྱེད་པའི་ཆ་དང་མཐུན་པ་ཇི་སྐད་བཤད་པ་དང་། 
མཐོང་བའི་ལམ་ལ་སོགས་པ་གཞན་ཡང་འབྱུང་བས་སྒྲུབ་པའི་རྟེན་དུ་གྱུར་པ། 
རྟོགས་པ་ཡི་ནི་ཆོས་དྲུག་དང་། 
།གཉེན་པོ་དང་ནི་སྤོང་བ་དང་། 
།དེ་དག་ཡོངས་སུ་གཏུགས་པ་དང་། 
།ཤེས་རབ་སྙིང་བརྩེར་བཅས་པ་དང་། 
།སློབ་མ་ཐུན་མོང་མིན་ཉིད་དང་། 
།གཞན་གྱི་དོན་གྱི་གོ་རིམས་དང་། 
།ཡེ་ཤེས་རྩོལ་བ་མི་མངའ་བར། 
།འཇུག་པའི་རྟེན་ལ་རིགས་ཤེས་བྱ[^120K]། 
།ཞེས་བྱ་བ་གསུངས་སོ། 
།རེ་ཞིག་དང་པོར་[^121K]འཇིག་རྟེན་པའི་ངེས་པར་འབྱེད་པའི་ཆ་དང་མཐུན་པ་རྣམས་སོ། 
།དེའི་འོག་ཏུ་འཇིག་རྟེན་ལས་འདས་པ་[^122K]མཐོང་བའི་ལམ་དང་བསྒོམ་པའི་ལམ་དག་གོ། 
།དེའི་འོག་ཏུ་དེ་དག་སྐྱེས་པའི་སྟོབས་ཀྱིས་རྐུན་པོ་ཕྱུང་བ་དང་སྒོ་འཕར་བཅད་པ་ལྟར་དུས་མཉམ་དུ་གཉེན་པོ་དང་མི་མཐུན་པའི་ཕྱོགས་སྐྱེ་བ་དང་འགག་པ་དག་གོ། 
།དེའི་འོག་ཏུ་དེ་དག་མི་དམིགས་པས་དེ་དག་སྐྱེ་བ་དང་འགག་པ་དང་ལྡན་པའི་རྣམ་པར་རྟོག་པ་སྤངས་པའོ། 
།དེའི་འོག་ཏུ་སྔོན་གྱི་སྨོན་ལམ་དང་སྦྱིན་པ་ལ་སོགས་པ་ཐབས་ལ་མཁས་པའི་སྟོབས་ཀྱིས་འཁོར་བ་དང་མྱ་ངན་ལས་འདས་པ་ལ་མི་གནས་པའི་མཚན་ཉིད་ཀྱི་ཤེས་རབ་དང་ཐབས་སོ། 
།དེའི་འོག་ཏུ་དེ་དག་སྐྱེས་པས་ཉན་ཐོས་ལ་སོགས་པ་དང་ཐུན་མོང་མ་ཡིན་པའི་ཆོས་སོ། 
།དེའི་འོག་ཏུ་བསམ་པ་ཇི་ལྟ་བ་བཞིན་དུ་གཞུག་པ་ལ་སོགས་པ་ལ་ལྡེམ་པོར་དགོངས་པའི་[^123K]སྒོ་ནས་ཐེག་པ་གསུམ་གྱི་ལམ་ལ་དགོད་པའི་[^124K]མཚན་ཉིད་ཀྱི་གཞན་གྱི་དོན་གྱི་གོ་རིམས་སོ། 
།དེའི་འོག་ཏུ་འཁོར་བ་ཇི་སྲིད་པར་མཚན་མ་མེད་ཅིང་ལྷུན་གྱིས་གྲུབ་པར་གཞན་གྱི་དོན་གྱི་ཡེ་ཤེས་འབྱུང་བའི་ཕྱིར་ཏེ། 
འདི་ནི་གོ་རིམས་ཡིན་ནོ། 
།འདིས་ཀྱང་སྐྱེས་བུའི་དོན་ཐམས་ཅད་ཕུན་སུམ་ཚོགས་པ་ཡིན་ནོ། 
།སྒྲུབ་པའི་ཆོས་ཀྱི་གནས་སྐབས་ཐ་དད་པའི་བྱེ་བྲག་གིས་བྱང་ཆུབ་སེམས་དཔའ་རྣམ་པ་བཅུ་གསུམ་པོ་ཇི་སྐད་དུ་བཤད་པའི་ཆོས་ཀྱི་གཞིར་གྱུར་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་རིགས་ཞེས་བསྟན་ཏོ། 
།གལ་ཏེ་ཆོས་ཀྱི་དབྱིངས་ཁོ་ན་འཕགས་པའི་ཆོས་རྟོགས་པར་འགྱུར་བའི་རྒྱུ་ཡིན་པའི་ཕྱིར་དེའི་བདག་ཉིད་ཅན་གྱི་བྱང་ཆུབ་སེམས་དཔའ་བླ་ན་མེད་པའི་སངས་རྒྱས་ཀྱི་ཆོས་རྣམས་ཀྱི་རང་བཞིན་དུ་གནས་པའི་རིགས་ཡིན་ན[^125K]། 
འོ་ན་ནི་དེའི་ཚེ་དེ་ནི་སྤྱིར་གནས་པ་ཡིན་པའི་ཕྱིར་བྱང་ཆུབ་སེམས་དཔའ་ཁོ་ན་མ་ཡིན་ནོ་སྙམ་པའི་སྐྱེ་བོ་བློ་དམན་པའི་ངོར་དོགས་པ་བསུ་ནས་བར་སྐབས་ཀྱི་ཚིགས་སུ་བཅད་པ། 
ཆོས་ཀྱི་དབྱིངས་ལ་དབྱེར་མེད་ཕྱིར། 
།རིགས་ནི་ཐ་དད་རུང་མ་ཡིན། 
།ཞེས་བྱ་བ་གསུངས་སོ། 
།ཇི་ལྟར་ཉན་ཐོས་ཀྱི་ཐེག་པ་ལ་སོགས་པ་[^126K]རྟོགས་པའི་རིམ་གྱིས་[^127K]དམིགས་པ་དེ་བཞིན་དུ། 
འཕགས་པའི་ཆོས་རྟོགས་པར་བྱ་བའི་ཕྱིར། 
ཆོས་ཀྱི་དབྱིངས་རྒྱུའི་ངོ་བོར་རྣམ་པར་འཇོག་པའི་སྒོ་ནས་རིགས་ཉིད་དུ་ཐ་སྙད་འདོགས་སོ། 
།ཞེས་བྱ་བའི་ལན་ཞིག་ཀྱང་གཟིགས་མོད་ཀྱི། 
སླ་ཆོས་ཉིད་དུ་འཇིག་རྟེན་པའི་དངགས་ཀྱིས་ལན་གཞན་དུ། 
རྟེན་པའི་[^128K]ཆོས་ཀྱི་བྱེ་བྲག་གིས། 
།དེ་ཡི་དབྱེ་བ་ཡོངས་སུ་བརྗོད། 
།ཅེས་བྱ་བ་གསུངས་ཏེ། 
དཔེར་ན་འཇིམ་པ་གཅིག་ལས་མངོན་པར་གྲུབ་ཅིང་མེ་ལྕེ་གཅིག་གིས་སོ་བཏང་བའི་རྟེན་བུམ་པ་ལ་སོགས་པ། 
བརྟེན་པ་[^129K]སྦྲང་རྩི་དང་ལི་ཁ་ར་ལ་སོགས་པའི་སྣོད་ཉིད་ཀྱིས་ཐ་དད་པ་དེ་བཞིན་དུ། 
རྟེན་པའི་[^130K]ཆོས་ཐེག་པ་གསུམ་གྱིས་བསྡུས་པ། 
རྟོགས་པར་བྱ་བ་ཐ་དད་པ་ཉིད་ཀྱིས་རྟེན་ཐ་དད་པ་ཉིད་དོ་ཞེས་བསྟན་ཏོ། 
།ཇི་སྐད་བཤད་པའི་སྒྲུབ་པའི་རྟེན་གྱི་དམིགས་པ་གང་ཡིན་ཞེ་ན། 
དམིགས་པ། 
དམིགས་པ་ཆོས་རྣམས་ཐམས་ཅད་དེ། 
།དེ་ཡང་དགེ་ལ་སོགས་པ་ཡིན། 
།འཇིག་རྟེན་པ་ཡི་རྟོགས་པ་དང་། 
།གང་དག་འཇིག་རྟེན་འདས་འདོད་དང་། 
།ཟག་བཅས་ཟག་པ་མེད་ཆོས་དང་། 
།གང་དག་འདུས་བྱས་འདུས་མ་བྱས། 
།སློབ་མ་ཐུན་མོང་ཆོས་རྣམས་དང་། 
།གང་དག་ཐུབ་པའི་ཐུན་མོང་མིན། 
།ཞེས་བྱ་བ་གསུངས་ཏེ། 
རེ་ཞིག་དང་པོར་སྤྱིར་དགེ་བ་དང་མི་དགེ་བ་དང་ལུང་དུ་མ་བསྟན་པ་སྟེ་གོ་རིམས་བཞིན་དུ་དགེ་སྦྱོང་གི་ཚུལ་ཉིད་དང་སྲོག་གཅོད་པ་ལ་སོགས་པ་དང་ལུང་དུ་མ་བསྟན་པའི་ལུས་ཀྱི་ལས་ལ་སོགས་པའོ། 
།དེའི་འོག་ཏུ་དེ་དག་ཉིད་ལ་[^131K]འཇིག་རྟེན་པ་ལ་སོགས་པ་རྣམ་པ་གཉིས་པོའི་དབྱེ་བ་བཞི་ཉིད་ཀྱིས་ལྷག་མ་རྣམས་ཏེ་གྲངས་བཞིན་དུ་བྱིས་པའི་སྐྱེ་བོ་ཐམས་ཅད་དང་འབྲེལ་བའི་ཕུང་པོ་ལྔ་དང་། 
འཕགས་པའི་སྐྱེ་བོ་ཐམས་ཅད་ཀྱིས་བསྡུས་པའི་བསམ་གཏན་བཞི་དང་། 
བདག་ཏུ་ལྟ་བའི་གཉེན་པོ་མ་ཡིན་པའི་ཉེ་བར་ལེན་པའི་ཕུང་པོ་ལྔ་དང་། 
དེར་ལྟ་བའི་གཉེན་པོ་དྲན་པ་ཉེ་བར་གཞག་པ་བཞི་དང་། 
རྒྱུ་དང་རྐྱེན་ལ་རག་ལས་པ་འདོད་པའི་ཁམས་ལ་སོགས་པ་དང་། 
རྒྱུ་ལ་མི་ལྟོས་པ་དེ་བཞིན་ཉིད་དང་། 
འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་འབྱུང་བའི་བསམ་གཏན་བཞི་དང་། 
ཡང་དག་པར་རྫོགས་པའི་སངས་རྒྱས་ཀྱི་རྒྱུད་ལ་འབྱུང་བའི་ཆོས་ཅན་སྟོབས་བཅུ་སྟེ། 
དེ་ལྟ་བུ་ལ་སོགས་པ་ཆོས་ཐམས་ཅད་ཇི་ལྟ་བ་བཞིན་དུ་རྟོགས་པའི་རིམ་གྱིས་དམིགས་པས་ན། 
དམིགས་པ་རྣམ་པ་བཅུ་གཅིག་གོ། 
།དམིགས་པ་དེ་ལྟ་བུ་ལ་སྒྲུབ་པའི་ཆེད་དུ་བྱ་བ་གང་ཡིན་ཞེ་ན། 
ཆེད་དུ་བྱ་བ། 
སེམས་ཅན་ཀུན་མཆོག་ཉིད་སེམས་དང་། 
།སྤོང་དང་རྟོགས་དང་གསུམ་པོ་ལ། 
།ཆེན་པོ་གསུམ་གྱི་རང་འབྱུང་གི། 
།ཆེད་དུ་བྱ་བ་འདི་ཤེས་བྱ། 
།ཞེས་བྱ་བ་[^132K]གསུངས་སོ། 
།རྣམ་པ་ཐམས་ཅད་དུ་རྣམ་པ་ཐམས་ཅད་མཁྱེན་པ་ཉིད་ཡོངས་སུ་ཤེས་པའི་སྒོ་ནས་འབྱུང་བར་འགྱུར་བའི་སངས་རྒྱས་བྱང་ཆུབ་སེམས་དཔའ་རྣམས་ཉིད་ཀྱི། 
སེམས་ཅན་ཐམས་ཅད་སེམས་ཅན་ཀུན་གྱི་མཆོག་ཉིད་ཀྱི་སེམས་[^133K]ཆེན་པོ་ཉིད་དང་། 
སྤོང་བ་ཆེན་པོ་ཉིད་དང་། 
རྟོགས་པ་ཆེན་པོ་ཉིད་ཀྱི་དབང་དུ་བྱས་ཏེ། 
དེ་ལྟར་སྒྲུབ་པ་ལ་འཇུག་པ་དེའི་ཕྱིར་ཆེན་པོ་ཉིད་གསུམ་དང་ལྡན་པས་ཚད་[^134K]དུ་བྱ་བ་གསུམ་དུ་ཤེས་པར་བྱའོ། 
།དེ་ལྟར་སྒྲུབ་པའི་རྟེན་དུ་གྱུར་པ་ལ་སོགས་པ་བརྗོད་ནས། 
དེའི་རང་གི་ངོ་བོ་གང་ཡིན་ཞེ་ན། 
ཐམས་ཅད་མཁྱེན་པ་ཉིད་གསུམ་གྱི་ཡུལ་ལ་སྤྱིར་དགེ་བའི་ཆོས་ཀྱི་རྟེན་ཅན་དང་རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པ་མངོན་པར་རྟོགས་པ་རྣམ་པ་བཞི་ལ། 
མངོན་པར་རྟོགས་པ་རེ་རེ་ཞིང་ཕ་རོལ་ཏུ་ཕྱིན་པ་དྲུག་གི་རྟེན་ཅན་གྱི་བྱ་བ་ནི་སྒྲུབ་པ་སྟེ། 
དེ་ལྟར་ཇི་ལྟ་བ་བཞིན་དུ་སྦྱོར་བ་དང་མཐོང་བ་དང་བསྒོམ་པ་དང་ཁྱད་པར་གྱི་ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་གོ་ཆ་དང་འཇུག་པ་དང་ཚོགས་དང་ངེས་པར་འབྱུང་བ་རྣམས་ཀྱི་ནང་ནས་བརྩོན་འགྲུས་ཀྱི་ངོ་བོ་ཉིད་ཀྱིས་དང་པོ་གོ་ཆའི་སྒྲུབ་པ་གསུངས་པ། 
དེ་དག་སོ་སོར་སྦྱིན་ལ་སོགས། 
།རྣམ་པ་དྲུག་ཏུ་བསྡུས་པ་ཡིས། 
།གོ་ཆའི་སྒྲུབ་པ་གང་ཡིན་དེ[^135K]། 
།དྲུག་ཚན་དྲུག་གིས་ཇི་བཞིན་བཤད། 
།ཅེས་བྱ་བ་ཡིན་ཏེ། 
ཆོས་ཀྱི་སྦྱིན་པ་ལ་སོགས་པ་སྦྱིན་པར་བྱེད་པ་ན། 
ཉན་ཐོས་ཀྱི་ཡིད་ལ་བྱེད་པ་ལ་སོགས་སྤོང་བ་དང་། 
སྐྱེ་བོ་ཐམས་ཅད་ཀྱིས་[^136K]མི་སྙན་པར་སྨྲ་བ་ཉིད་བཟོད་པ་དང་། 
འདུན་པ་སྐྱེད་པ་[^137K]དང་། 
ཐེག་པ་གཞན་དང་མ་འདྲེས་པའི་རྩེ་གཅིག་པ་ཉིད་དང་། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་རྣམས། 
གོ་རིམས་བཞིན་དུ་སྦྱིན་པར་བྱ་བ་ལ་སོགས་པ་མི་དམིགས་པའི་གོ་ཆ་ཉིད་ཀྱིས་བྱེད་པ་དང་། 
དེ་བཞིན་དུ་ཚུལ་ཁྲིམས་སྲུང་བར་བྱེད། 
བཟོད་པ་རྫོགས་པར་བྱེད། 
བརྩོན་འགྲུས་རྩོམ། 
བསམ་གཏན་སྒྲུབ། 
ཤེས་རབ་སྒོམ་པར་བྱེད་དོ། 
།དེ་ལྟར་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་སོ་སོར་སྦྱིན་པ་ལ་སོགས་པ་བསྡུས་པས་[^138K]ན་དྲུག་ཚན་དྲུག་གིས། 
རྣམ་པ་སུམ་ཅུ་རྩ་དྲུག་ཡིན་མོད་ཀྱི་སྦྱིན་པ་ལ་སོགས་པ་དྲུག་ཆོས་མཐུན་པའི་ཕྱིར་གོ་ཆའི་སྒྲུབ་པ་རྣམ་པ་དྲུག་གོ། 
།།བམ་པོ་གཉིས་པ། 
དེ་ལྟར་གོ་བགོས་པ་ལ་འཇུག་པ་འབྱུང་བས་གཉིས་པ་འཇུག་པའི་སྒྲུབ་པ། 
བསམ་གཏན་གཟུགས་མེད་སྦྱིན་སོགས་དང་། 
།ལམ་དང་བྱམས་ལ་སོགས་པ་དང་། 
།དམིགས་པ་མེད་དང་ལྡན་པ་དང་། 
།འཁོར་གསུམ་རྣམ་པར་དག་པ་དང་། 
།ཆེད་དུ་བྱ་དང་མངོན་ཤེས་དྲུག 
།རྣམ་ཀུན་མཁྱེན་པའི་ཚུལ་ལ་ནི། 
།འཇུག་པའི་སྒྲུབ་པ་ཐེག་ཆེན་ལ། 
།འཛེག་པ་ཡིན་པར་ཤེས་པར་བྱ། 
།ཞེས་བྱ་བ་གསུངས་ཏེ། 
བསམ་གཏན་དང་གཟུགས་མེད་པའི་སྙོམ་པར་[^139K]འཇུག་པ་དང་། 
སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་དང་། 
མཐོང་བ་དང། 
བསྒོམ་པ་དང་། 
མི་སློབ་པ་དང་ཁྱད་པར་གྱི་ལམ་དང་། 
ཚད་མེད་པ་བཞི་དང་། 
མི་[^140K]དམིགས་པ་[^141K]དང་ལྡན་པ་དང་། 
དངོས་པོ་ཐམས་ཅད་ལ་འཁོར་གསུམ་དག་པ་དང་། 
ཆེད་དུ་བྱ་བ་དང་། 
མངོན་པར་ཤེས་པ་དྲུག་དང་། 
རྣམ་པ་ཐམས་ཅད་མཁྱེན་པ་ཉིད་དག་ལ་ཡང་དག་པར་གནས་པའི་མཚན་ཉིད་ནི། 
ཐེག་པ་ཆེན་པོའི་ཆོས་མཐའ་དག་གནོན་པའི་ངོ་བོ་ཉིད་ཡིན་པས་འཇུག་པའི་སྒྲུབ་པ་[^142K]རྣམ་པ་དགུའོ། 
།དེ་ལྟར་འཇུག་པ་བྱས་པ་ལ་ཚོགས་སྐྱེ་བས་གསུམ་པ་ཚོགས་ཀྱི་སྒྲུབ་པ། 
བརྩེ་དང་སྦྱིན་ལ་སོགས་པ་དྲུག 
།ཞི་གནས་ལྷག་མཐོང་བཅས་པ་དང་། 
།ཟུང་དུ་འབྲེལ་པའི་ལམ་གང་དང་། 
།ཐབས་ལ་མཁས་པ་གང་ཡིན་དང་། 
།ཡེ་ཤེས་དང་ནི་བསོད་ནམས་དང་། 
།ལམ་དང་གཟུངས་དང་ས་བཅུ་དང་། 
།གཉེན་པོའི་ཚོགས་ཀྱི་སྒྲུབ་པ་ཡི། 
།རིམ་པ་ཡིན་པར་ཤེས་པར་བྱ། 
།ཞེས་བྱ་བ་གསུངས་ཏེ། 
སྙིང་རྗེ་ཆེན་པོ་དང་། 
སྦྱིན་པ་དང་། 
ཚུལ་ཁྲིམས་དང་། 
བཟོད་པ་དང་། 
བརྩོན་འགྲུས་དང་། 
བསམ་གཏན་དང་། 
ཤེས་རབ་དང་། 
ཞི་གནས་དང་། 
ལྷག་མཐོང་དང་། 
ཟུང་དུ་འབྲེལ་བའི་ལམ་དང་། 
ཐབས་མཁས་པ་དང་། 
ཡེ་ཤེས་དང་། 
བསོད་ནམས་དང་། 
མཐོང་བ་ལ་སོགས་པའི་ལམ་དང་། 
ཚིག་ལ་སོགས་པའི་གཟུངས་དང་། 
ས་དང་གཉེན་པོ་རྣམས་མི་དམིགས་པས་ཀུན་རྫོབ་ཀྱི་བདེན་པ་ལས་མི་འདའ་བར་ཐེག་པ་ཆེན་པོའི་དོན་མཐའ་དག་སྒྲུབ་པས་[^143K]སྙིང་རྗེ་ལ་སོགས་པ་འདི་དག་གིས་ཡང་དག་པར་འགྲུབ་པའི་ངོ་བོས་བྱང་ཆུབ་ཆེན་པོ་འཛིན་པར་བྱེད་པའི་ཕྱིར་ན་སྙིང་རྗེ་ཆེན་པོ་ལ་སོགས་པ་ནི་ཚོགས་ཡིན་པས། 
ཚོགས་ཀྱི་སྒྲུབ་པ་[^144K]རྣམ་པ་བཅུ་བདུན་ནོ། 
།དེ་ལ་ཡེ་ཤེས་ཀྱི་ཚོགས་ནི། 
ནང་དང་། 
ཕྱི་དང་། 
དེ་གཉིས་ཀ་དང་། 
སྟོང་པ་དང་། 
ཆེན་པོ་དང་། 
དོན་དམ་པ་དང་། 
འདུས་བྱས་དང་། 
འདུས་མ་བྱས་དང་། 
མཐའ་ལས་འདས་པ་དང་། 
ཐོག་མ་དང་། 
ཐ་མ་མེད་པ་དང་། 
དོར་བ་མེད་པ་དང་། 
རང་བཞིན་དང་། 
ཆོས་ཐམས་ཅད་དང་། 
རང་གི་[^145K]མཚན་ཉིད་དང་། 
མི་དམིགས་པ་དང་། 
དངོས་པོ་མེད་པའི་ངོ་བོ་ཉིད་དང་། 
དངོས་པོ་དང་དངོས་པོ་མེད་པ་དང་། 
རང་གི་ངོ་བོ་དང་། 
གཞན་གྱི་ངོ་བོ་སྟོང་པ་ཉིད་ཀྱི་བྱེ་བྲག་གིས་རྣམ་པ་ཉི་ཤུའོ། 
།འདིར་སྨྲས་པ། 
ནང་དང་ཕྱི་རོལ་རྣམས་དང་ནི། 
།གཉིས་དང་སྟོང་པའི་དངོས་པོ་དང་། 
།ཕྱོགས་དང་མྱ་ངན་འདས་ལམ་དང་། 
།རྐྱེན་ལས་སྐྱེས་དང་ཅིག་ཤོས་དང་། 
།མཐའ་འདས་ཐོག་མ་དོར་བ་མེད། 
།རང་བཞིན་དང་ནི་ཆོས་ཀུན་དང་། 
།ཆོས་སྐྱེ་ལ་སོགས་འདས་[^146K]སོགས་དང་། 
།ལྡན་དང་ཅིག་ཤོས་ངོ་བོ་དང་། 
།མཁའ་དང་སྟོང་པ་ཞེས་བྱ་དང་། 
།ཆོས་ཀྱི་གཞན་གྱི་ངོ་བོ་ཉིད། 
།རང་རང་ངོ་བོས་སྟོང་པའི་ཕྱིར། 
།སྟོང་པ་ཉིད་ནི་ཉི་ཤུར་འདོད། 
།སའི་ཚོགས་ལ་ས་གང་གི་[^147K]ཡོངས་སུ་སྦྱོང་བར་འགྱུར་བའི་ཆོས་གང་དག་ཡིན་པ་དེ་དག་[^148K]བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ་ཉི་ཤུ་རྩ་གསུམ་གསུངས་པ[^149K]། 
ཡོངས་སུ་སྦྱོང་བ་རྣམ་བཅུ་ཡིས། 
།ས་ནི་དང་པོ་འཐོབ་[^150K]འགྱུར་ཏེ། 
།བསམ་དང་ཕན་པའི་དངོས་ཉིད་དང་། 
།སེམས་ཅན་རྣམས་ལ་སེམས་མཉམ་ཉིད། 
།གཏོང་དང་བཤེས་གཉེན་སྟེན་པ་[^151K]དང་། 
།དམ་ཆོས་དམིགས་པ་ཚོལ་བ་དང་། 
།རྟག་ཏུ་ངེས་འབྱུང་སེམས་ཉིད་དང་། 
།སངས་རྒྱས་སྐུར་འདོད་དགའ་བ་དང་། 
།ཆོས་སྟོན་པ་དང་བདེན་པ་ཡི། 
།ཚིག་ནི་བཅུ་པ་ཡིན་པར་འདོད། 
།འདི་དག་རང་བཞིན་མི་དམིགས་པས། 
།ཡོངས་སུ་སྦྱོང་བར་ཤེས་པར་བྱ། 
།ཞེས་བྱ་བ་ནི། 
རིམ་པ་ཇི་ལྟ་བ་བཞིན་གཞི་ཐམས་ཅད་ལ་གྱ་གྱུ་མེད་པའི་བསམ་པ་དང་། 
རང་དང་གཞན་གྱི་དགོས་པ་ལ་ཕན་པ་ཉིད་དང་། 
སེམས་ཅན་ཐམས་ཅད་ལ་སེམས་གཅིག་པ་ཉིད་དང་། 
བདོག་པ་ཐམས་ཅད་ཡོངས་སུ་གཏོང་བ་དང་། 
དགེ་བའི་བཤེས་གཉེན་མགུ་བར་བྱེད་པ་དང་། 
ཐེག་པ་གསུམ་དུ་གཏོགས་པའི་དམ་པའི་ཆོས་ཀྱི་དམིགས་པ་འདོད་པ་དང་། 
ཁྱིམ་ན་གནས་པ་ལ་མངོན་པར་མི་དགའ་བ་དང་། 
བླ་ན་མེད་པའི་སངས་རྒྱས་ཀྱི་སྐུ་འདོད་པ་དང་། 
དམ་པའི་ཆོས་རབ་ཏུ་སྟོན་པ་དང་། 
བདེན་པར་སྨྲ་བ་ཉིད་ཅེས་བྱ་བ་དེ་ལྟ་བུའི་མཚན་ཉིད་ཀྱི་ཆོས་བཅུས་རྣམ་པ་ཐམས་ཅད་དུ་བསྐྱེད་པར་བྱ་བ་ཡིན་པའི་ཕྱིར། 
ཡོངས་སུ་སྦྱོང་བའི་རྒྱུའི་ཁྱད་པར་ངོ་བོ་ཉིད་མི་དམིགས་པས་ཁྱད་པར་དུ་བྱས་པའི་མཚན་ཉིད་ཀྱི་ཡོངས་སུ་སྦྱོང་བ་དག་ཁོ་ནས་ས་དང་པོ་རབ་ཏུ་དགའ་བ་འཐོབ་པ་[^152K]ཡིན་ནོ། 
།ཚུལ་ཁྲིམས་བྱས་པ་གཟོ་[^153K]དང་བཟོད། 
།རབ་ཏུ་དགའ་དང་སྙིང་བརྩེ་ཆེ། 
།བཀུར་སྟི་བླ་མ་ལ་གུས་ཉན། 
།བརྒྱད་པ་སྦྱིན་ལ་སོགས་ལ་བརྩོན། 
།ཞེས་བྱ་བ་ནི། 
དགེ་བའི་ཆོས་དང་། 
སེམས་ཅན་གྱི་དོན་བྱ་བ་དང་། 
སྡོམ་པའི་ཚུལ་ཁྲིམས་དང་། 
གཞན་གྱིས་ཕན་པ་བྱས་པ་དྲན་པ་དང་། 
གཞན་གྱིས་གནོད་པ་བྱས་པ་ལ་སོགས་པ་བཟོད་པ་དང་། 
དགེ་བའི་ཆོས་སྒྲུབ་པ་ལ་འགྱོད་པ་མེད་པ་དང་། 
སྐྱེ་བོ་ཐམས་ཅད་ལ་བྱམས་པ་དང་། 
མཁན་པོ་ལ་སོགས་པ་ལ་འདུད་པ་དང་། 
དགེ་བའི་བཤེས་གཉེན་གྱིས་བསྟན་པའི་ཆོས་སྒྲུབ་པ་དང་། 
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་ལ་སྤྲོ་བ་ཞེས་བྱ་བ་དེ་ལྟ་བུའི་སྦྱོང་བ་སྔ་མ་བཞིན་ཡོངས་སུ་[^154K]སྦྱང་བ་བྱས་པའི་ཁྱད་པར་རྣམ་པ་བརྒྱད་ཀྱིས་ས་གཉིས་པ་དྲི་མ་མེད་པ་འཐོབ་པ་ཡིན་ནོ། 
།ཐོས་པས་མི་ངོམས་ཉིད་དང་ནི། 
།ཟང་ཟིང་མེད་པར་ཆོས་སྦྱིན་དང་། 
།སངས་རྒྱས་ཞིང་ཀུན་སྦྱོང་བ་དང་། 
།འཁོར་བས་ཡོངས་སུ་མི་སྐྱོ་དང་། 
།ངོ་ཚ་ཁྲེལ་ཡོད་ཅེས་བྱ་བ། 
།རློམ་མེད་བདག་ཉིད་དེ་རྣམ་ལྔ། 
ཞེས་བྱ་བ་ནི། 
དམ་པའི་ཆོས་མཉན་པས་ངོམས་མི་ཤེས་པ་དང་། 
རྙེད་པ་ལ་སོགས་པ་ལ་མི་ལྟ་བའི་སེམས་ཀྱིས་དམ་པའི་ཆོས་རབ་ཏུ་སྟོན་པ་དང། 
རང་གི་སངས་རྒྱས་ཀྱི་ཞིང་རྟེན་དང་བརྟེན་པ་[^155K]ཀུན་དུ་སྦྱོང་བ་དང་། 
ཕན་བཏགས་པའི་སེམས་ཅན་མི་མཐུན་པ་ལ་སོགས་པ་མཐོང་བས་ཡོངས་སུ་མི་སྐྱོ་བ་དང་། 
རང་དང་གཞན་ལ་ལྟོས་[^156K]ནས་མི་དགེ་བའི་ཆོས་མི་བྱེད་པ་ཞེས་བྱ་བ་དེ་ལྟ་བུའི་ཡོངས་སུ་སྦྱོང་བ་རྣམ་པ་ལྔ་པོ། 
།སྔ་མ་བཞིན་དུ་ངོ་བོ་ཉིད་དུ་མི་རྟོག་པས་ཡོངས་སུ་སྦྱང་བ་བྱས་པས་ས་གསུམ་པ་འོད་བྱེད་པ་རྟོགས་པ་ཡིན་ནོ། 
།ནགས་གནས་འདོད་ཆུང་ཆོག་ཤེས་དང་། 
།སྦྱངས་པ་ཡང་དག་སྡོམ་བསྟེན་[^157K]དང་། 
།བསླབ་པ་ཡོངས་སུ་མི་གཏོང་དང་། 
།འདོད་པ་རྣམས་ལ་སྨོད་པ་དང་། 
།མྱ་ངན་འདས་དང་བདོག་ཀུན་གཏོང་། 
།མི་ཞུམ་པ་དང་ལྟ་བ་མེད། 
།ཅེས་བྱ་བ་ནི། 
དགོན་པར་གནས་པ་དང་། 
རྙེད་པ་མ་ཐོབ་པ་ལ་མངོན་པར་འདོད་པ་མེད་པ་དང་། 
རྙེད་པ་ཐོབ་པ་ལ་ལྷག་པར་དོན་དུ་གཉེར་བ་མེད་པ་དང་། 
བསོད་སྙོམས་པ་ཉིད་ལ་སོགས་པ་སྦྱངས་པའི་ཡོན་ཏན་ཡང་དག་པར་སྡོམ་པ་དང་། 
བསླབ་པ་བླངས་པ་སྲོག་ལ་སོགས་པའི་ཕྱིར་ཡང་ཡོངས་སུ་མི་གཏོང་བ་དང་། 
འདོད་པའི་ཡོན་ཏན་ལ་ཉེས་དམིགས་སུ་ལྟ་བས་སྨོད་པ་དང་། 
གདུལ་བྱ་དང་འཚམ་པར་མྱ་ངན་ལས་འདས་པ་ལ་གཞོལ་བར་བྱེད་པ་དང་། 
བདོག་པ་ཐམས་ཅད་ཡོངས་སུ་གཏོང་བ་དང་། 
དགེ་བ་སྒྲུབ་པ་ལ་སེམས་མི་ཞུམ་པ་དང་། 
དངོས་པོ་ཐམས་ཅད་ལ་མི་ལྟ་བ་ཞེས་བྱ་བ་དེ་ལྟ་བུའི་ཡོངས་སུ་སྦྱོང་བ་སྔ་མ་ལྟ་བུ་རྣམ་པ་བཅུས་ས་བཞི་པ་འོད་འཕྲོ་བ་ཅན་གནོན་པ་ཡིན་ནོ། 
།འདྲིས་དང་ཁྱིམ་ལ་འཁྲེན་པ་དང་། 
།འདུ་འཛིར་གྱུར་པའི་གནས་དང་ནི། 
།བདག་བསྟོད་གཞན་ལ་བརྙས་པ་དང་། 
།མི་དགེའི་ལས་ཀྱི་ལམ་བཅུ་དང་། 
།རློམ་པས་ཁེངས་དང་ཕྱིན་ཅི་ལོག 
།བློ་ངན་དང་ནི་ཉོན་མོངས་བཟོད། 
།བཅུ་པོ་འདི་ནི་རྣམ་[^158K]སྤངས་ན། 
།ས་ལྔ་པ་ནི་ཡང་དག་འཐོབ། 
།ཅེས་བྱ་བ་ནི། 
རྙེད་པ་ལ་སོགས་པའི་དོན་དུ་རབ་ཏུ་བྱུང་བ་ལ་སོགས་པ་དང་འགྲོགས་པ་དང་། 
དད་པ་ཅན་གྱི་ཁྱིམ་ཉེ་བར་མི་སྟོན་པ་དང་། 
སྐྱེ་བོ་མང་པོའི་གྲོང་ལ་སོགས་པ་དང་། 
བདག་ལ་བསྔགས་པ་དང། 
གཞན་ལ་སྨོད་པ་དང་། 
མི་དགེ་བའི་ལས་ཀྱི་ལམ་བཅུ་དང་། 
ཐོས་པ་ལ་སོགས་པས་རློམ་ཞིང་གཞན་ལ་མི་འདུད་པ་[^159K]དང་། 
དགེ་བ་དང་མི་དགེ་བ་ལ་[^160K]བཟློག་སྟེ་མངོན་པར་ཞེན་པ་དང་། 
ལོག་པར་ལྟ་བ་ལ་སོགས་པ་བློ་གྲོས་ངན་པ་དང་། 
འདོད་ཆགས་ལ་སོགས་པ་ཉོན་མོངས་པ་ཐམས་ཅད་ལ་ཕྱོགས་པར་བྱེད་པ་ཞེས་བྱ་བ་དེ་ལྟ་བུའི་མཚན་ཉིད་ཀྱི་ཆོས་བཅུ་རྣམ་པར་སྤོང་ཞིང་བཟློག་པའི་ཆོས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་བཅུས་སྔ་མ་བཞིན་དུ་ས་ལྔ་པ་སྦྱང་དཀའ་བ་འཐོབ་པ་ཡིན་ནོ། 
།སྦྱིན་དང་ཚུལ་ཁྲིམས་བཟོད་བརྩོན་འགྲུས། 
།བསམ་གཏན་ཤེས་རབ་རབ་རྫོགས་པས། 
།སློབ་མ་དང་ནི་བསེ་རུ་ལ། 
།དགའ་དང་སྐྲག་པའི་སེམས་སྤངས་པ། 
།བསླངས་[^161K]ན་མི་ཞུམ་བདོག་པ་ཀུན། 
།བཏང་ཡང་མི་དགའ་མེད་པ་དང་། 
།དབུལ་ཡང་སློང་བ་མི་སྤོང་བས། 
།ས་ནི་དྲུག་པ་ཡང་དག་འཐོབ། 
།ཅེས་བྱ་བ་ནི། 
།ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་ཉན་ཐོས་དང་རང་སངས་རྒྱས་ལ་འདོད་པ་དང་། 
ངོ་བོ་ཉིད་མི་དམིགས་པ་ལ་སྐྲག་པ་དང་། 
སློང་བ་པོའི་སྐྱེ་བོས་བསླངས་[^162K]ན་ཞུམ་པ་དང་། 
བདོག་པ་ཐམས་ཅད་རང་གི་ངང་གིས་གཏོང་བར་ཞུགས་པ་ལ་མི་དགའ་བ་དང་། 
བཀྲེན་ཡང་སློང་བའི་སྐྱེ་བོ་སྤོང་བའི་སེམས་སྤོང་བ་སྟེ། 
དེ་ལྟ་བུའི་ཡོངས་སུ་སྦྱོང་བ་བཅུ་གཉིས་ཀྱིས་སྔ་མ་བཞིན་དུ་ས་དྲུག་པ་མངོན་དུ་གྱུར་པ་ཀུན་ཤེས་པར་འགྱུར་བ་ཡིན་ནོ། 
།བདག་དང་སེམས་ཅན་འཛིན་པ་དང་། 
།སྲོག་དང་གང་ཟག་ཆད་རྟག་དང་། 
།མཚན་མ་རྒྱུ་དང་ཕུང་པོ་དང་། 
ཁམས་དང་སྐྱེ་མཆེད་དག་དང་ནི། 
།ཁམས་གསུམ་པོ་ལ་གནས་དང་[^163K]ཆགས། 
།སེམས་ནི་ཀུན་དུ་ཞུམ་པ་དང་། 
།དཀོན་མཆོག་གསུམ་དང་ཚུལ་ཁྲིམས་ལ། 
།དེར་ལྟ་བ་ཡི་མངོན་ཞེན་དང་། 
།སྟོང་པ་ཉིད་ལ་རྩོད་པ་དང་། 
།དེ་དང་འགལ་བའི་ཉེས་པ་ནི། 
།ཉི་ཤུ་གང་ལ་རྣམ་ཆད་པ། 
།དེ་ཡིས་ས་ནི་བདུན་པ་འཐོབ། 
།ཅེས་བྱ་བ་ནི། 
བདག་དང་། 
སེམས་ཅན་དང་། 
སྲོག་དང་། 
གང་ཟག་དང་། 
ཆད་པ་དང་། 
རྟག་པ་དང་། 
མཚན་མ་དང་། 
རྒྱུ་དང་། 
ཕུང་པོ་དང་། 
ཁམས་དང་། 
སྐྱེ་མཆེད་དང་། 
ཁམས་གསུམ་པ་ལ་གནས་པ་དང་། 
ཆགས་པ་དང་། 
སེམས་ཀུན་དུ་ཞུམ་པ་དང་། 
སངས་རྒྱས་དང་། 
ཆོས་དང་། 
དགེ་འདུན་དང་། 
ཚུལ་ཁྲིམས་སུ་ལྟ་བའི་མངོན་པར་ཞེན་པ་དང་། 
སྟོང་པ་ཉིད་ལ་རྩོད་པ་དང་། 
འགལ་བ་རྗོད་པ་[^164K]འཛིན་པ་ཡོངས་སུ་སྤངས་པ་སྟེ། 
ཉེས་པ་དེ་ལྟ་བུ་ཉི་ཤུ་དང་བྲལ་ནས། 
བཟློག་པའི་ཆོས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་ཉི་ཤུས་སྔ་མ་བཞིན་དུ་ས་བདུན་པ་རིང་དུ་སོང་བ་ཀུན་ཤེས་པར་འགྱུར་བ་ཡིན་ནོ། 
།དོན་གྱིས་[^165K]འཕངས་པའི་ཆོས་ཉིད་བསྟན་པའི་ཕྱིར། 
རྣམ་ཐར་སྒོ་གསུམ་ཤེས་པ་དང་། 
།འཁོར་གསུམ་རྣམ་པར་དག་ཉིད་དང་། 
།སྙིང་རྗེ་དང་ནི་རློམ་མེད་དང་། 
།ཆོས་མཉམ་ཉིད་དང་ཚུལ་གཅིག་ཤེས། 
།མི་སྐྱེ་བ་དང་བཟོད་ཤེས་དང་། 
།ཆོས་རྣམས་རྣམ་པ་གཅིག་ཏུ་སྟོན། 
།རྟོག་པ་ཀུན་དུ་འཇོམས་པ་དང་། 
།འདུ་ཤེས་ལྟ་དང་ཉོན་མོངས་སྤོང་། 
།ཞི་གནས་ངེས་པར་སེམས་པ་[^166K]དང་། 
།ལྷག་མཐོང་ལ་ནི་མཁས་པ་དང་། 
།སེམས་དུལ་བ་དང་ཐམས་ཅད་ལ། 
།ཐོགས་པ་མེད་པའི་ཡེ་ཤེས་དང་། 
།ཆགས་པའི་ས་མིན་གར་འདོད་པར། 
།ཞིང་གཞན་དུ་ནི་མཉམ་འགྲོ་དང་། 
།ཀུན་དུ་བདག་གི་ངོ་བོ་ནི། 
།སྟོན་པ་ཉིད་དང་ཉི་ཤུའོ། 
།ཞེས་བྱ་བ་གསུངས་ཏེ། 
རྣམ་པར་ཐར་པའི་སྒོ་སྟོང་པ་ཉིད་དང་། 
མཚན་མ་མེད་པ་དང་། 
སྨོན་པ་མེད་པ་ཡང་དག་པར་ཤེས་པ་དང་། 
དགེ་བ་བཅུའི་ལས་ཀྱི་ལམ་ལ་གསད་པར་[^167K]བྱ་བ་དང། 
གསོད་པ་པོ་དང། 
བསད་པ་མི་དམིགས་པ་ལ་སོགས་པ་དང་། 
སྐྱེ་བོ་ཐམས་ཅད་ལ་དམིགས་པའི་སྙིང་བརྩེ་བ་དང་། 
དངོས་པོར་དམིགས་པ་མེད་པ་དང་། 
ཆོས་ཐམས་ཅད་མཉམ་པ་ཉིད་དུ་རྟོགས་པ་དང་། 
ཐེག་པ་ཆེན་པོ་གཅིག་ཏུ་རྟོགས་པ་དང་། 
མི་སྐྱེ་བ་ཡོངས་སུ་ཤེས་པ་དང་། 
ཆོས་ཟབ་མོ་ལ་ངེས་པར་རྟོགས་པའི་བཟོད་པ་ཁོང་དུ་ཆུད་པ་དང་། 
ཤེས་བྱ་ཐམས་ཅད་ཐེག་པ་ཆེན་པོའི་ཐབས་ཀྱི་སྒོ་ནས་རབ་ཏུ་སྟོན་པ་དང་། 
རྟོག་པ་ཐམས་ཅད་གཅོད་པ་དང་། 
མཚན་མར་འཛིན་པའི་རྟོག་པ་མེད་པ་དང། 
འཇིག་ཚོགས་ལ་ལྟ་བ་ལ་སོགས་པ་ལྔ་འདོར་བ་དང། 
འདོད་ཆགས་ལ་སོགས་པ་ཉོན་མོངས་པ་སྤོང་བ་དང་། 
ཞི་གནས་སྒོམ་པ་[^168K]དང་། 
ཤེས་རབ་དང་ཐབས་ལ་མཁས་པར་བྱེད་པ་དང་། 
སེམས་ཉེ་བར་ཞི་བ་དང་། 
གཟུགས་ལ་སོགས་པ་ལ་ཐོགས་པ་མེད་པའི་ཡེ་ཤེས་དང་། 
མངོན་པར་ཞེན་པའི་གནས་མ་ཡིན་པ་དང་། 
ཇི་ལྟར་འདོད་པ་བཞིན་དུ་དུས་མཉམ་དུ་སངས་རྒྱས་ཀྱི་ཞིང་ཐམས་ཅད་དུ་འགྲོ་བ་དང་། 
གདུལ་བྱ་དང་མཐུན་པར་ཐམས་ཅད་དུ་བདག་གི་ལུས་རབ་ཏུ་སྟོན་པ་ཞེས་བྱ་བ་ཡོངས་སུ་སྦྱོང་བ་རྣམ་པ་ཉི་ཤུ་པོ་འདིས་ཀྱང་སྔ་མ་བཞིན་དུ་ས་བདུན་པ་རྟོགས་པར་འགྱུར་བ་ཡིན་ནོ། 
།སེམས་ཅན་ཀུན་ཡིད་ཤེས་པ་དང་། 
།མངོན་པར་ཤེས་པས་བརྩེ་བ་དང་། 
།སངས་རྒྱས་ཞིང་བཟང་སྒྲུབ་པ་[^169K]དང་། 
།ཡོངས་སུ་བརྟག་ཕྱིར་སངས་རྒྱས་བསྟེན། 
།དབང་པོ་ཤེས་དང་རྒྱལ་བ་ཡི། 
།ཞིང་སྦྱོང་སྒྱུ་མ་ལྟར་གནས་དང་། 
།བསམས་བཞིན་སྲིད་པ་ལེན་པ་དང་། 
།ལས་ནི་རྣམ་པ་འདི་བརྒྱད་བཤད། 
།ཅེས་བྱ་བ་ནི། 
སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཇི་ལྟ་བ་བཞིན་ཤེས་པ་དང་། 
འཇིག་རྟེན་གྱི་ཁམས་སུ་རྫུ་འཕྲུལ་གྱི་མངོན་པར་ཤེས་པས་བརྩེ་བ་དང་། 
སངས་རྒྱས་ཀྱི་ཞིང་རྟེན་གསེར་ལ་སོགས་པའི་ངོ་བོར་ཡོངས་སུ་བསྒྱུར་བ་དང་། 
རྣམ་པ་ཐམས་ཅད་དུ་ཆོས་ཡོངས་སུ་བརྟག་པས་སངས་རྒྱས་མཉེས་པར་བྱེད་པ་དང་། 
ལྷའི་མིག་སྐྱེད་པ་[^170K]དང་། 
སངས་རྒྱས་ཀྱི་ཞིང་རྟེན་པ་[^171K]སེམས་ཅན་ཡོངས་སུ་སྦྱོང་བ་དང་། 
ཐམས་ཅད་དུ་སྒྱུ་མ་ལྟ་བུར་གནས་པ་དང་། 
སེམས་ཅན་ཐམས་ཅད་ཀྱི་དོན་མཐོང་ནས་བློ་སྔོན་དུ་བཏང་བའི་[^172K]སྐྱེ་བ་ཡོངས་སུ་འཛིན་པ་ཞེས་བྱ་བ་ཡོངས་སུ་སྦྱོང་བའི་ཆོས་དེ་ལྟ་བུ་རྣམ་པ་བརྒྱད་ཀྱིས་སྔ་མ་བཞིན་དུ་ས་བརྒྱད་པ་མི་གཡོ་བ་ཉམས་སུ་མྱོང་བར་འགྱུར་བ་ཡིན་ནོ། 
།སྨོན་ལམ་དག་ནི་མཐའ་ཡས་དང་། 
།ལྷ་ལ་སོགས་པའི་སྐད་ཤེས་དང་། 
།སྤོབས་པ་ཆུ་བོ་ལྟ་བུ་དང་། 
།མངལ་དུ་འཇུག་པ་མཆོག་དང་ནི། 
།རིགས་དང་རུས་དང་ཆོ་འབྲང་དང་། 
།འཁོར་དང་སྐྱེ་བ་དག་དང་ནི། 
།ངེས་འབྱུང་བྱང་ཆུབ་ཤིང་རྣམས་དང་། 
།ཡོན་ཏན་ཕུན་སུམ་ཚོགས་པ་ཡིན། 
།ཞེས་བྱ་བ་ནི། 
སྨོན་ལམ་མཐའ་ཡས་པ་དང་། 
ལྷ་ལ་སོགས་པ་སེམས་ཅན་ཐམས་ཅད་ཀྱི་སྐད་ཤེས་པ་དང་། 
སྤོབས་པ་ཆུ་བོ་ལྟར་མི་ཟད་པ་དང་། 
སྐྱེ་བོ་ཐམས་ཅད་ཀྱིས་བསྔགས་པའི་[^173K]མངལ་དུ་འཇུག་པ་དང་། 
རྒྱལ་པོ་ལ་སོགས་པར་གནས་པ་དང་། 
ཉི་མ་ལ་སོགས་པ་ལས་སྐྱེས་པ་དང་། 
མ་ལ་སོགས་པ་དང་ལེགས་པར་འབྲེལ་པའི་གཉེན་དང་། 
རང་དབང་བའི་འཁོར་དང་། 
བརྒྱ་བྱིན་ལ་སོགས་པས་མངོན་པར་བསྟོད་པར་སྐྱེ་བ་དང་། 
སངས་རྒྱས་ལ་སོགས་པས་བསྐུལ་ཏེ་ངེས་པར་འབྱུང་བ་དང་། 
ཡིད་བཞིན་གྱི་[^174K]ནོར་བུ་དང་འདྲ་བའི་[^175K]ཤིང་ཨ་ཤྭད་ཐ་[^176K]ལ་སོགས་པ་དང་།[^177K]ཀྱི་ཆོས་ཀྱི་ངོ་བོར་གྱུར་པའི་ཡོན་ཏན་ཐམས་ཅད་ཡོངས་སུ་རྫོགས་པར་བྱེད་པ་ཞེས་བྱ་བ་དེ་ལྟ་བུའི་ཕུན་སུམ་ཚོགས་པའི་མཚན་ཉིད་ཀྱི་ཡོངས་སུ་སྦྱོང་བ་རྣམ་པ་བཅུ་གཉིས་པོས[^178K]། 
སྔ་མ་བཞིན་དུ་ཡོངས་སུ་སྦྱང་བ་བྱས་པའི་ཁྱད་པར་དག་གིས་ས་དགུ་པ་ལེགས་པའི་བློ་གྲོས་མངོན་དུ་བྱེད་པ་ཡིན་ནོ། 
།རྒྱུའི་ས་རྣམས་ཀྱི་ཡོངས་སུ་སྦྱོང་བ་དེ་ལྟར་ངེས་པར་བསྟན་ནས། 
འབྲས་བུའི་ས་ཉིད་དུ་དེ་དག་མ་བཤད་པར་ས་ཐམས་ཅད་བསྡུ་བའི་སྒོ་ནས་ས་བཅུ་པའི་མཚན་ཉིད། 
ས་དགུ་འདས་ནས་ཡེ་ཤེས་ནི། 
།གང་གིས་སངས་རྒྱས་སར་གནས་པ། 
།དེ་ནི་བྱང་ཆུབ་སེམས་དཔའི་ས། 
།བཅུ་པ་ཡིན་པར་ཤེས་པར་བྱ། 
།ཞེས་བྱ་བ་གསུངས་ཏེ། 
ཉན་ཐོས་ལ་སོགས་པའི་རིགས་དང་། 
འབྲས་བུ་དང་པོ་ལ་ཞུགས་པ་དང་། 
རྒྱུན་ཏུ་ཞུགས་པ་དང་། 
ལན་ཅིག་ཕྱིར་འོང་བ་དང་། 
ཕྱིར་མི་འོང་བ་དང་། 
དགྲ་བཅོམ་པ་ཉིད་ཅེས་བྱ་བ་དྲུག་དང་། 
ཚུལ་གསུམ་རྣམ་པར་བཞག་པར་དགོངས་པས་བསྡུས་པ་ལྷག་མ་ཞུགས་པ་གསུམ་དང་། 
རང་སངས་རྒྱས་རྣམས་གོ་རིམས་བཞིན་དུ། 
རིགས་དང་། 
བརྒྱད་པ་དང་། 
མཐོང་བ་དང་། 
བསྲབས་པ་དང་། 
འདོད་ཆགས་དང་བྲལ་བ་དང་། 
བྱས་པ་རྟོགས་པ་དང་། 
ཉན་ཐོས་དང་། 
རང་སངས་རྒྱས་ཀྱི་ས་རྣམས་དང་། 
ཇི་སྐད་བཤད་པའི་བྱང་ཆུབ་སེམས་དཔའི་ས་[^179K]རྣམ་པ་དགུ་པོ་གཅིག་ཁོ་ན་སྟེ། 
དེ་ལྟར་ས་དགུ་འདས་ནས་ས་བཅུ་པ་ལ་ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱའི་ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ། 
།ཞེས་འབྱུང་བའི་ཕྱིར། 
སངས་རྒྱས་ཀྱི་ས་དེ་ལ་སྨོན་ལམ་ཤེས་པ་གང་གིས་གནས་པ་དེ་ནི་བྱང་ཆུབ་སེམས་དཔའི་ས་བཅུ་པ་ཡིན་པར་ཤེས་པར་བྱ་བ་ཡིན་ནོ། 
།གཉེན་པོའི་ཚོགས་ལ་བར་སྐབས་ཀྱི་ཚིགས་སུ་བཅད་པ། 
མཐོང་དང་གོམས་པའི་[^180K]ལམ་དག་ལ། 
།གཟུང་དང་འཛིན་པའི་རྣམ་རྟོག་[^181K]རྣམས། 
།ཉེ་བར་ཞི་བར་བྱ་བའི་ཕྱིར། 
།གཉེན་པོ་རྣམ་པ་བརྒྱད་ཅེས་བྱ། 
།ཞེས་བྱ་བ་གསུངས་ཏེ། 
གཟུང་བའི་རྣམ་པར་རྟོག་པ་ཀུན་ནས་ཉོན་མོངས་པའི་དངོས་པོ་ཙམ་དང་གཉེན་པོའི་རྟེན་ཅན་གཉིས་དང་། 
འཛིན་པའི་རྣམ་པར་རྟོག་པ་གང་ཟག་རྫས་སུ་ཡོད་པ་དང་སྐྱེས་བུ་བཏགས་པའི་[^182K]རྟེན་ཅན་གཉིས་སོ་སོར་མཐོང་བའི་ལམ་དང་བསྒོམ་པའི་ལམ་ལ་སྤོང་བས། 
བཟུང་བ་[^183K]དང་འཛིན་པར་[^184K]རྣམ་པར་རྟོག་པ་བརྒྱད་ཉེ་བར་ཞི་བར་བྱ་བའི་ཕྱིར། 
བདེན་པ་གཉིས་ཀའི་རྣམ་པ་ལ་བརྟེན་ནས་མངོན་དུ་བྱ་བའི་མི་མཐུན་པའི་ཕྱོགས་ཀྱི་རབ་ཏུ་དབྱེ་བས་ལམ་གཉིས་པོ་ཁོ་ནའི་གནས་སྐབས་ཀྱི་ཁྱད་པར་གཉེན་པོ་རྣམ་པ་བརྒྱད་དོ། 
།དེ་ལྟར་ཚོགས་བསགས་པ་ལ་[^185K]ངེས་པར་འབྱུང་བས་བཞི་པ་ངེས་པར་འབྱུང་བའི་སྒྲུབ་པ། 
ཆེད་དུ་བྱ་དང་མཉམ་ཉིད་དང་། 
།སེམས་ཅན་དོན་དང་འབད་མེད་དང་། 
།མཐའ་ལས་འདས་པར་ངེས་འབྱུང་དང། 
།ཐོབ་པའི་མཚན་ཉིད་ངེས་འབྱུང་དང་། 
།རྣམ་པ་ཐམས་ཅད་མཁྱེན་ཉིད་དང་། 
།ལམ་གྱི་ཡུལ་ཅན་ངེས་འབྱུང་སྟེ། 
།རྣམ་པ་བརྒྱད་ཀྱི་བདག་ཉིད་འདི། 
།ངེས་འབྱུང་བསྒྲུབ་པ་ཡིན་ཞེས་བྱ། 
།ཞེས་བྱ་བ་གསུངས་ཏེ། 
ཆེད་དུ་བྱ་བ་ཇི་སྐད་བཤད་པ་དང་། 
ཆོས་ཐམས་ཅད་མཉམ་པ་ཉིད་དང་། 
སེམས་ཅན་གྱི་དོན་ཕྱད་པར་བྱེད་པ་དང་། 
མཚན་མ་མེད་པར་[^186K]ཐམས་ཅད་བྱེད་པ་ཉིད་ཀྱིས་ལྷུན་གྱིས་གྲུབ་པ་དང་། 
རྟག་པ་དང་ཆད་པ་དང་བྲལ་བའི་ངོ་བོའི་གནས་སྐབས་ཀྱི་ཁྱད་པར་དང་། 
ཐེག་པ་གསུམ་གྱི་དོན་ཐམས་ཅད་འཐོབ་པ་དང་། 
ཇི་སྐད་བཤད་པའི་རྣམ་པ་ཐམས་ཅད་མཁྱེན་པ་ཉིད་དང་། 
དེའི་ཁྱད་པར་གྱི་ལམ་སྟེ། 
ངེས་པར་འབྱུང་བར་བྱ་བའི་གཞི་དེ་ལྟ་བུ་དག་ལས་ཁྱད་པར་དུ་འཕགས་པའི་ཆོས་གཞན་མེད་པའི་ཕྱིར་ཐམས་ཅད་མི་དམིགས་པ་ཉིད་ཀྱིས་ངེས་པར་འབྱུང་བ་རྣམ་པ་བརྒྱད་ཡིན་པས་ངེས་པར་འབྱུང་བའི་སྒྲུབ་པ་ནི་རྣམ་པ་བརྒྱད་ཡིན་ནོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། 
སྐབས་དང་པོའི་འགྲེལ་པའོ[^187K]།། 
།།རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་པ་ཉིད། 
ལྷ་རྣམས་རུང་བར་བྱ་བའི་ཕྱིར། 
།འོད་ཀྱིས་མོག་མོག་པོར་མཛད་དང་། 
།ཡུལ་ངེས་པ་དང་ཁྱབ་པ་དང་། 
།རང་བཞིན་དང་ནི་དེ་ཡི་ལས། 
།ཞེས་བྱ་བ་གསུངས་ཏེ། 
ལམ་ཤེས་པ་ཉིད་སྐྱེ་བར་རུང་བ་ཉིད་དུ་བསྒྲུབ་པའི་ཕྱིར། 
དེ་བཞིན་གཤེགས་པའི་རང་བཞིན་གྱི་འོད་དག་གིས་ལྷ་ལ་སོགས་པའི་རྣམ་པར་སྨིན་པའི་འོད་མོག་མོག་པོར་མཛད་པ་ནི་ང་རྒྱལ་བཅོམ་པའི་རྒྱུད་ཁོ་ན་ལ་རྟོགས་པ་སྐྱེའོ་[^188K]ཞེས་བྱ་བར་ཤེས་པར་བྱ་བའི་ཕྱིར་མཛད་དེ། 
དེའི་ཕྱིར་ཚིག་ཟུར་གྱིས་རྟེན་བརྗོད་པ་ཡིན་ནོ། 
།དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས་ཡུལ་སོ་སོར་ངེས་པ་ཡིན་ནོ། 
།ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་[^189K]གྱི། 
མཚན་ཉིད་པ་ནི་མ་ཡིན་ནོ་ཞེས་ལུགས་ལས་འབྱུང་བས་སྐྱེ་བོ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། 
དེའི་ཕྱིར་འདོད་ཆགས་དང་བྲལ་བ་དང་། 
ཅིག་ཤོས་[^190K]ཀྱི་རྣལ་འབྱོར་པས་ཀྱང་སངས་རྒྱས་ཉིད་ཐོབ་པར་བྱ་བའི་ཕྱིར་ལམ་ཤེས་པ་ཉིད་བསྒོམ་པར་བྱ་བ་ཡིན་པས་ཁྱབ་པ་ཡིན་ནོ། 
།བྱང་ཆུབ་ཏུ་སེམས་བསྐྱེད་པ་ནི་འཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་ཉོན་མོངས་པ་རྣམ་པ་ཐམས་ཅད་དུ་སྤངས་པ་མ་ཡིན་པ་ཞེས་བྱ་བ་ནི་རང་བཞིན་ཡིན་ནོ། 
།དེའི་འོག་ཏུ་དེ་ལྟ་བུའི་རང་བཞིན་ཅན་གྱི་ལས་ནི་ཡང་དག་པའི་མཐའ་མངོན་དུ་མི་བྱེད་པ་དང་ཤེས་རབ་དང་ཐབས་ལ་མཁས་པས་སེམས་ཅན་ཡོངས་སུ་མ་བསྡུས་པ་ཡོངས་སུ་སྡུད་པ་ལ་སོགས་པ་ཡིན་པས་བྱེད་པ་ཡིན་ནོ། 
།དེ་ལྟར་རྟེན་ལ་སོགས་པ་བརྗོད་ནས་ལམ་ཤེས་པ་ཉིད་ཀྱི་སྐབས་སུ་ལམ་ཐམས་ཅད་རྫོགས་པར་བྱ་དགོས་པས། 
ཉན་ཐོས་ཀྱི་ལམ། 
ལམ་ཤེས་ཉིད་ཀྱི་ཚུལ་ལ་ནི། 
།འཕགས་པའི་བདེན་པ་བཞི་དག་གི། 
།རྣམ་པ་མི་དམིགས་སྒོ་ནས་ནི། 
།ཉན་ཐོས་ལམ་འདི་ཤེས་པར་བྱ། 
།ཞེས་བྱ་བ་གསུངས་ཏེ། 
དེ་ལ་སྡུག་བསྔལ་གྱི་བདེན་པའི་གོ་རིམས་བཞིན་དུ། 
མི་རྟག་པ་དང་། 
སྡུག་བསྔལ་བ་དང་། 
སྟོང་པ་དང་། 
བདག་མེད་པ་སྟེ། 
དེ་དག་གི་མཚན་ཉིད་ཞི་བའི་རྣམ་པ་བཞི་དག་དང་། 
ཀུན་འབྱུང་བའི་བདེན་པའི་རྒྱུ་དང་། 
ཀུན་འབྱུང་བ་དང་། 
རབ་ཏུ་སྐྱེ་བ་དང་། 
རྐྱེན་གྱི་ངོ་བོ་ཉིད་དང་། 
ནད་དང་། 
འབྲས་དང་། 
ཟུག་རྔུ་དང་། 
སྡིག་པའི་རྣམ་པ་རྣམས་དང་། 
ཡིད་འབྱུང་བ་དང་། 
འདོད་ཆགས་དང་བྲལ་བར་བྱ་བ་དང་། 
འགོག་པའི་ཕྱིར་ཞུགས་པ་ཡིན་ནོ་ཞེས་འབྱུང་བའི་ཕྱིར། 
སྡུག་བསྔལ་དང་ཀུན་འབྱུང་གི་བདེན་པ་དེ་དག་ཉིད་སོ་སོའི་[^191K]ཡིད་འབྱུང་བ་དག་གི་མཚན་ཉིད་ཀྱི་[^192K]ཕ་རོལ་དང་འཇིག་པའི་ཆོས་ཅན་གྱི་རྣམ་པའི་ངོ་བོ་ཉིད་དག་དང་། 
འདོད་ཆགས་དང་བྲལ་བ་དག་གི་ངོ་བོ་གཡོ་བ་དང་རབ་ཏུ་འཇིག་པའི་རྣམ་པ་དག་དང་། 
འགོག་པའི་རང་གི་ངོ་བོ་འཇིགས་པ་དང་ནད་འགོ་བ་དང་འཚེ་བའི་རྣམ་པ་རྣམས་དང་། 
འགོག་པའི་བདེན་པའི་འགོག་པའི་རང་གི་ངོ་བོ་བདག་མེད་པ་དང་། 
ཞི་བ་དང་གྱ་ནོམ་པའི་རྣམ་པའི་བདག་ཉིད་དབེན་པ་དང་། 
ངེས་པར་འབྱུང་བའི་མཚན་ཉིད་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་དང་མངོན་པར་འདུ་བྱེད་པ་མེད་པའི་རྣམ་པ་དག་དང་། 
ལམ་གྱི་བདེན་པའི་ལམ་དང་། 
རིགས་པ་དང་། 
སྒྲུབ་པ་དང་། 
ངེས་པར་འབྱིན་པའི་རྣམ་པ་རྣམས། 
ངོ་བོ་ཉིད་མི་དམིགས་པའི་སྒོ་ནས་ལམ་ཤེས་པ་ཉིད་ཀྱི་སྐབས་སུ་ཉན་ཐོས་རྣམས་ཀྱི་ལམ་ཡིན་པར་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་པར་བྱའོ། 
།བདེན་པ་བཞི་ཡོངས་སུ་ཤེས་པ་ནི། 
ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་ཡིན་པས་ལམ་བརྗོད་ནས་ངེས་པར་འབྱེད་པའི་ཆ་དང་མཐུན་པ། 
འཕགས་པ་ཉན་ཐོས་ལམ་ལ་ནི། 
།གཟུགས་ལ་སོགས་པ་སྟོང་པའི་ཕྱིར། 
།སྟོང་པ་ཉིད་རྣམས་དབྱེར་མེད་པས། 
།དྲོ་བ་དེ་དག་མི་དམིགས་པས། 
།རྩེ་མོར་གྱུར་པ་དག་ཏུ་འདོད། 
།དེ་ལ་རྟག་ལ་སོགས་ཚུལ་གྱིས། 
།གནས་པ་བཀག་པས་བཟོད་པ་རྣམས། 
།ས་བཅུ་དག་ལས་བརྩམས་ནས་ནི། 
།མི་གནས་རྒྱས་པར་བསྟན་པ་ཡིས། 
།ཆོས་ཀྱི་མཆོག་ཏུ་འགྱུར་བཤད་དེ། 
།ཅི་ཕྱིར་[^193K]ཞེ་ན་སངས་རྒྱས་ཀྱིས། 
།མཁྱེན་ནས་ཆོས་རྣམས་མ་གཟིགས་ཕྱིར། 
།ཞེས་བྱ་བ་གསུངས་ཏེ། 
གཟུགས་ལ་སོགས་པའི་ཕུང་པོ་རང་རང་གི་ངོ་བོ་ཉིད་ཀྱིས་སྟོང་པའི་ཕྱིར་སྟོང་པ་ཉིད་རྣམས་ཕན་ཚུན་ཐ་དད་པ་མེད་པ་དང་། 
གཟུགས་ལ་སོགས་པ་སྔ་མ་བཞིན་དུ་མི་དམིགས་པ་དང་དེ་བཞིན་དུ་གཟུགས་ལ་སོགས་པ་ལ་རྟག་པའང་མ་ཡིན་མི་རྟག་པ་ཡང་མ་ཡིན་ནོ་ཞེས་དམིགས་པའི་ཚུལ་གྱིས་གནས་པ་བཀག་པ་དང་། 
གང་གི་ཕྱིར་དེ་བཞིན་གཤེགས་པས་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་རྣམས་མ་གཟིགས་པ་ཞེས་བྱ་བ་[^194K]ཚད་མའི་སྐྱེས་བུས་མ་[^195K]དམིགས་པའི་གཏན་ཚིགས་ཀྱི་[^196K]འཐད་པས། 
ས་རབ་ཏུ་དགའ་བ་ལ་སོགས་པ་ལ་མི་གནས་པ་རྒྱས་པར་ཇི་སྐད་དུ་བསྟན་པ་ཞེས་བྱ་བའི་རྣམ་པ་དེ་རྣམས་ཀྱིས། 
གོ་རིམས་བཞིན་དུ་བདེན་པའི་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེ་བོ་ཞེས་བྱ་བ་ཡིན་ནོ། 
།ཉན་ཐོས་ཀྱི་ལམ་གྱི་མཇུག་ཐོགས་སུ་རང་སངས་རྒྱས་ཀྱི་ལམ་བརྗོད་པར་རིགས་མོད་ཀྱི། 
ཉན་ཐོས་རྣམས་ལས་དེ་དག་ཇི་ལྟར་ཁྱད་པར་[^197K]དུ་འཕགས་ན་གང་གིས་ན་དེ་དག་གི་ལམ་གཞན་ཡིན་སྙམ་པའི་དོགས་པ་བསུ་བར་རེ་ཞིག་ཁྱད་ཞུགས་པ་ཉིད་དུ་སྒྲུབ་པ[^198K]། 
རང་བྱུང་བདག་ཉིད་རྟོགས་པའི་[^199K]ཕྱིར། 
།གཞན་གྱིས་བསྟན་ཡང་མི་དགོས་ལ། 
།བསེ་རུ་ལྟ་བུའི་ཡེ་ཤེས་ནི། 
།ཟབ་པ་ཉིད་དུ་མངོན་པར་[^200K]བརྗོད། 
།ཅེས་བྱ་བ་གསུངས་ཏེ། 
ལུང་ལས་ཉན་ཐོས་རྣམས་ནི་གཞན་གྱིས་བསྟན་པ་ལ་ལྟོས་[^201K]ནས་རང་གི་བྱང་ཆུབ་རྟོགས་པར་འགྱུར་ལ། 
གཞན་དག་ཀྱང་བརྗོད་པ་དང་བཅས་པའི་ཆོས་བསྟན་པས་དགེ་བ་ལ་འཇུག་པར་བྱེད་དོ་ཞེས་འབྱུང་ངོ་། 
།རང་སངས་རྒྱས་རྣམས་ནི་སྔོན་ཐོས་པ་ལ་སོགས་པ་མངོན་པར་འདུས་བྱས་པས་གཞན་གྱིས་བསྟན་པ་ལ་མི་ལྟོས་པར་[^202K]བདག་ཉིད་ཀྱིས་རང་གི་བྱང་ཆུབ་མངོན་པར་རྟོགས་པར་འགྱུར་ཏེ། 
དེའི་ཕྱིར་དེ་དག་ལ་སངས་རྒྱས་ལ་སོགས་པས་བསྟན་མི་དགོས་སོ་ཞེས་བྱ་བ་ནི་ཁྱད་ཞུགས་པ་ཉིད་གཅིག་ཡིན་ནོ། 
།སྒྲར་བརྗོད་པའི་ཆོས་བསྟན་པའི་སྒོ་ནས་ཉན་པ་པོ་རྣམས་ཀྱིས་འཆད་པ་པོའི་ཤེས་པའི་རྩལ་རྟོགས་པར་བྱེད་ན། 
དེ་དག་ནི་རང་གིས་ཐོབ་པའི་ཡེ་ཤེས་ལ་སོགས་པའི་མཐུས་སྒྲ་མེད་པའི་ཆོས་བསྟན་པས། 
གཞན་དག་དགེ་བ་བཅུ་ལ་སོགས་པ་ལ་འཇུག་པར་བྱེད་དེ། 
དེའི་ཕྱིར་དེ་དག་གི་ཡེ་ཤེས་མི་རྟོགས་པ་ཉིད་ནི་ཁྱད་ཞུགས་པ་གཉིས་པ་ཡིན་ནོ། 
།ཡང་ཇི་ལྟར་སྒྲ་མེད་པར་ཆོས་སྟོན་སྙམ་པའི་དོགས་པ་བསུ་བར། 
གང་གང་དོན་ནི་གང་གང་ལ། 
།ཇི་ལྟ་[^203K]ཇི་ལྟར་ཉན་འདོད་པ། 
།དེ་དེ་ལ་དོན་དེ་དང་དེ། 
།སྒྲ་མེད་ཀྱང་དེ་དེ་ལྟར་སྣང། 
།ཞེས་བྱ་བ་གསུངས་ཏེ། 
རྣམ་པར་མ་བརྟགས་[^204K]རྣམ་པར་མ་[^205K]དཔྱད་པར་ཚིག་ཏུ་མི་སྨྲ་བས་བརྗོད་པ་ནི་རྣམ་པར་གཡེང་བ་ཡིན་ལ། 
དེ་ཡང་རྒྱུད་འཁྲུག་པར་བྱེད་པ་ཡིན་པས། 
བྱང་ཆུབ་སེམས་དཔའ་འདི་ལྟར་སངས་རྒྱས་སུ་གྱུར་ནས་བརྗོད་པ་མེད་པར་ཆོས་སྟོན་པར་གྱུར་ཅིག་ཅེས་སྨོན་ལམ་བཏབ་པོ། 
།དེ་བས་ན་སངས་རྒྱས་དང་འདྲ་བའི་ཕྱིར། 
རང་སངས་རྒྱས་ཉིད་ཀྱི་གནས་སྐབས་ན་ཡང་སྨོན་ལམ་ལ་སོགས་པའི་མཐུས། 
སྒྲ་མེད་ཀྱང་གང་ཞིག་དོན་གང་ལ་རྣམ་པ་ཇི་ལྟར་ཉན་པར་འདོད་པ་དེའི་རྣམ་པར་ཤེས་པ་ལ་དོན་དེ་རྣམ་པ་དེ་ཁོ་ན་ལྟར་སྣང་བར་འགྱུར་བས་སྒྲ་མེད་པར་ཆོས་སྟོན་པ་ཞེས་བྱ་སྟེ། 
ཆོས་སྟོན་པའི་སྒྲའི་དོན་ནི་འདི་ལྟར་བརྗོད་པར་བྱ་བའི་ཆོས་ཉན་པ་པོའི་རྣམ་པར་ཤེས་པ་ལ་ཤིན་ཏུ་བསྐྲུན་ཅིང་བསྐྱེད་པ་ཞེས་བྱ་བ་འདི་ཡིན་ནོ། 
།དེ་ལྟར་ཁྱད་ཞུགས་པ་བརྗོད་ནས་ཁྱད་ཞུགས་པ་རྣམས་ཀྱི་ལམ་ནི་ཁྱད་པར་དུ་འཕགས་པ་ཁོ་ན་ཡིན་པས་རྣལ་མ་རང་སངས་རྒྱས་ཀྱི་ལམ། 
གཟུང་དོན་རྟོག་པ་སྤོང་ཕྱིར་དང་། 
།འཛིན་པ་མི་སྤོང་ཕྱིར་དང་ནི། 
།རྟེན་གྱིས་བསེ་རུ་ལྟ་བུའི་ལམ། 
།ཡང་དག་བསྡུས་པར་ཤེས་པར་བྱ། 
།ཞེས་བྱ་བ་གསུངས་ཏེ། 
རང་སངས་རྒྱས་ཀྱི་ལམ་ལ་ཇི་སྐད་བཤད་པའི་བདེན་པ་སྒོམ་པ་[^206K]ཁོ་ན་དང་། 
དངོས་པོ་ཇི་ལྟ་བ་བཞིན་དུ་རྟེན་ཅིང་འབྲེལ་བར་འབྱུང་བ་བསྒོམས་པས་གཟུང་བ་དང་འཛིན་པའི་དོན་གྱི་རྣམ་པར་རྟོག་པ་དག་གོ་རིམས་བཞིན་དུ་སྤངས་པ་དང་མ་སྤངས་པ་དང་རང་སངས་རྒྱས་ཀྱི་ཐེག་པས་བསྡུས་པའི་རྟེན་པའི་[^207K]ཆོས་ཀྱི་གཞིའི་ཁྱད་པར་གྱིས་ཁྱད་པར་དུ་འཕགས་པ་དང་ལྡན་པའི་ཆོས་རྟོགས་པར་བྱང་ཆུབ་སེམས་དཔས་ཤེས་པར་བྱའི་རྣམ་པ་ཐམས་ཅད་ཤེས་པར་ནི་མ་ཡིན་ནོ་ཞེས་བྱ་བ་ནི་རང་སངས་རྒྱས་ཀྱི་ལམ་མོ། 
།ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་པའི་ལམ་སྐྱེ་བས་ངེས་པར་འབྱེད་པའི་ཆ་དང་མཐུན་པ། 
བཏགས་པའི་ཆོས་ཉིད་མི་འགལ་བར། 
།སྟོན་པའི་རྣམ་པ་དྲོར་གྱུར་པ། 
།རྩེ་མོར་གྱུར་པ་གཟུགས་ལ་སོགས། 
།འགྲིབ་པ་མེད་ལ་སོགས་པས་ཕྱེ། 
།ནང་སྟོང་ཉིད་ལ་སོགས་པ་ཡིས། 
།གཟུགས་སོགས་མི་འཛིན་ཕྱིར་བཟོད་པ། 
།གཟུགས་སོགས་སྐྱེ་བ་མེད་སོགས་ཀྱི། 
།རྣམ་པ་ཅན་ནི་ཆོས་ཀྱི་མཆོག 
།ཅེས་བྱ་བ་གསུངས་ཏེ། 
གཟུགས་ལ་སོགས་པའི་ཆོས་ཀྱི་བརྡ་ལས་བྱུང་བའི་བཏགས་པའི་ཆོས་ཉིད་དང་མི་འགལ་བར་རབ་ཏུ་སྟོན་པ་དང་། 
གཟུགས་ལ་སོགས་པ་ལ་དོན་དམ་པར་འགྲིབ་པ་དང་འཕེལ་བ་མེད་པ་ལ་སོགས་པའི་དོན་དུ་སློབ་པ་དང་། 
ངོ་བོ་ཉིད་ཀྱིས་སྟོང་པ་ཉིད་ཀྱི་ཕྱིར་གཟུགས་ལ་སོགས་པ་ལ་ནང་དང་ཕྱི་ལ་སོགས་པ་སྟོང་པ་ཉིད་ཀྱིས་ཡོངས་སུ་མི་འཛིན་པ་དང་། 
གཟུགས་ལ་སོགས་པ་[^208K]སྐྱེ་བ་དང་འགག་པ་ལ་སོགས་པ་མེད་པ་ཞེས་བྱ་བའི་རྣམ་པ་རྣམས་ཀྱིས་གོ་རིམས་བཞིན་དུ་བདེན་པ་བཞིའི་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་ནོ། 
།རང་སངས་རྒྱས་ཀྱི་ལམ་གྱི་མཇུག་ཐོགས་སུ་བྱང་ཆུབ་སེམས་དཔའི་ལམ། 
བདེན་དང་བདེན་ལ་བཟོད་པ་དང་། 
།ཤེས་པའི་སྐད་ཅིག་རྣམ་བཞི་ཡིས། 
།ལམ་ཤེས་ཉིད་ལ་མཐོང་བའི་ལམ། 
།ཕན་ཡོན་བཅས་པ་འདི་བཤད་དོ། 
།ཞེས་བྱ་བ་གསུངས་ཏེ། 
ལམ་ཤེས་པ་ཉིད་ཀྱི་སྐབས་སུ་བྱང་ཆུབ་སེམས་དཔས་ཆོས་ཤེས་པའི་བཟོད་པ་དང་། 
ཆོས་ཤེས་པ་དང་། 
རྗེས་སུ་ཤེས་པའི་བཟོད་པ་དང་། 
རྗེས་སུ་ཤེས་པ་ཞེས་བྱ་བ་བཟོད་པ་དང་། 
ཤེས་པའི་སྐད་ཅིག་མ་བཞི་པོ་སོ་སོར་སྡུག་བསྔལ་ལ་སོགས་པའི་བདེན་པ་དང་འབྲེལ་བ་དག་དང་ལྡན་པ་འདི་དང་གཞན་པའི་ཡོན་ཏན་དག་[^209K]དང་ལྡན་པ་བསྒོམ་པར་བྱ་བ་ནི་མཐོང་བའི་ལམ་ཕན་ཡོན་ཆེན་པོ་ཞེས་བརྗོད་དོ། 
།རྣམ་པ་ཇི་ལྟ་བུར་བསྒོམ་པར་བྱ་ཞེ་ན། 
དེ་བཞིན་ཉིད་དང་སངས་རྒྱས་དག 
།ཕན་ཚུན་རྟེན་པ་[^210K]རྟེན་མེད་ཕྱིར། 
།རྣམ་གྲངས་ཁས་མི་ལེན་པ་དང་། 
།ཆེན་པོ་ཚད་མ་མེད་བཅས་དང་། 
།ཚད་མེད་པ་དང་མཐའ་མེད་དང་། 
།དེར་གནས་གཟུགས་ལ་སོགས་པ་ལ། 
།སངས་རྒྱས་ཉིད་དུ་ངེས་འཛིན་དང་། 
།བླང་མེད་དོར་བ་མེད་སོགས་དང་། 
།བྱམས་ལ་སོགས་དང་སྟོང་ཉིད་དང་། 
།སངས་རྒྱས་ཉིད་ནི་འཐོབ་པ་[^211K]དང་། 
།རྣམ་པར་བྱང་ཀུན་ཡོངས་བསྡུས་དང་། 
།ཉམ་ང་བ་དང་ནད་ཀུན་སེལ། 
།མྱ་ངན་འདས་འཛིན་ཞི་ཉིད་དང་། 
།སངས་རྒྱས་རྣམས་ཀྱིས་སྲུང་[^212K]ལ་སོགས། 
།སྲོག་མི་གཅོད་པ་ལ་སོགས་པ། 
།རྣམ་པ་ཀུན་མཁྱེན་ཚུལ་ལ་ནི། 
།བདག་ཉིད་གནས་ཏེ་སེམས་ཅན་དག 
།འགོད་དང་སྦྱིན་པ་ལ་སོགས་པ། 
།རྫོགས་པའི་བྱང་ཆུབ་ཏུ་བསྔོ་བ། 
།ལམ་ཤེས་ཉིད་ཀྱི་སྐད་ཅིག་མ། 
།ཞེས་བྱ་བ་གསུངས་ཏེ། 
དོན་དམ་པའི་ཚུལ་ཉིད་ཀྱིས་དེ་བཞིན་ཉིད་དང་། 
སངས་རྒྱས་དག་ལ་རྟེན་དང་བརྟེན་པའི་དངོས་པོ་མེད་པས་[^213K]དེའི་ཕྱིར་དེ་དག་ཕན་ཚུན་རྣམ་གྲངས་ཀྱིས་གནས་པར་ཁས་མི་ལེན་པ་དང་། 
གཟུགས་ལ་སོགས་པའི་[^214K]ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་ཆེན་པོ་ཉིད་དང་། 
དེ་བཞིན་དུ་དེ་དག་ཚད་མ་མེད་པ་ཉིད་དང་། 
སྔ་མ་བཞིན་དུ་ནམ་མཁའ་ཚད་མེད་པ་ཉིད་ཀྱིས་དེ་དག་ཚད་མེད་པ་ཞེས་བྱ་བ་དེ་ལྟ་བུ་ནི་སྡུག་བསྔལ་གྱི་བདེན་པའི་རྣམ་པ་དག་ཡིན་ནོ། 
།གཟུགས་ལ་སོགས་པ་ལ་ངོ་བོ་ཉིད་མེད་པ་ཉིད་ཀྱིས་རྟག་པ་དང་ཆད་པའི་མཐའ་ཉིད་ལ་སོགས་པ་མེད་པ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ནི་ཆོས་ཀྱི་དབྱིངས་ཀྱི་[^215K]ངོ་བོ་ཉིད་ཀྱིས་གཟུགས་ལ་སོགས་པ་ལ་དེ་བཞིན་གཤེགས་པ་ཉིད་དུ་ངེས་པར་འཛིན་པ་དང་། 
དེ་བཞིན་དུ་དེ་ལ་གནས་པ་ནི། 
ཆོས་ཐམས་ཅད་ལ་བླང་བ་དང་དོར་བ་མེད་པར་སྒོམ་པ་[^216K]ལ་སོགས་པ་དང་། 
ངོ་བོ་ཉིད་མེད་པར་མོས་པ་སྔོན་དུ་འགྲོ་བའི་ཚད་མེད་པ་བཞི་བསྒོམ་པར་བྱའོ་ཞེས་བྱ་བ་དེ་ལྟ་བུ་ནི་ཀུན་འབྱུང་བའི་བདེན་པའི་རྣམ་པ་དག་ཡིན་ནོ། 
།གཟུགས་ལ་སོགས་པའི་ངོ་བོ་གཉུག་མ་རང་བཞིན་ཁོ་ནས་སྟོང་པ་ཉིད་དང་། 
ཆོས་ཀྱི་དབྱིངས་དང་མཉམ་པའི་དགེ་བའི་རྩ་བ་རྣམས་ཀྱི་འབྲས་བུ་དེ་བཞིན་གཤེགས་པ་ཉིད་འཐོབ་པ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པར་གཉེན་པོ་རྣམས་རྣམ་པ་ཐམས་ཅད་དུ་[^217K]བསྡུས་པ་དང་། 
དེ་ཉིད་ཀྱིས་ཕྱི་དང་ནང་གི་འཚེ་བ་རབ་ཏུ་ཞི་བ་ཞེས་བྱ་བ་དེ་ལྟ་བུ་[^218K]ནི་འགོག་པའི་བདེན་པའི་[^219K]རྣམ་པ་དག་ཡིན་ནོ། 
།ངོ་བོ་ཉིད་མེད་པ་སྒོམ་པ་[^220K]ཁོ་ནས་གཟུགས་ལ་སོགས་པ་དང་། 
མྱ་ངན་ལས་འདས་པ་ལ་མངོན་པར་ཞེན་པ་ཞི་བ་དང་། 
ཤེས་རབ་དང་ཐབས་ལ་མཁས་པ་ལ་ཞུགས་པ་ལ་སངས་རྒྱས་རྣམས་ཀྱིས་བསྲུང་བ་དང་བསྐྱབ་པ་[^221K]དང་སྦ་བ་དག་མཛད་པ་དང་། 
སངས་རྒྱས་ཉིད་མངོན་པར་འདོད་པས་བདག་ཉིད་སྲོག་གཅོད་པ་སྤོང་བ་ལ་སོགས་པ་རྣམ་པ་ཐམས་ཅད་མཁྱེན་པ་ཉིད་ལ་གནས་ནས་དེ་ཉིད་[^222K]ལ་གཞན་དག་འགོད་པ་དང་། 
སྦྱིན་པ་ལ་སོགས་པ་མི་ཟད་པར་བྱེད་འདོད་པས་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱའོ་ཞེས་བྱ་བ་དེ་ལྟ་བུ་ནི་ལམ་གྱི་བདེན་པའི་རྣམ་པ་དག་ཡིན་ཏེ། 
དེ་ལྟ་བུ་ནི་ལམ་ཤེས་པ་ཉིད་ཀྱི་སྐད་ཅིག་མ་དག་ཡིན་ནོ། 
།ཁ་ཅིག་ནི་འདིར་ཚིག་ལེའུར་བྱས་པའི་དོན་ཉེ་བར་མཚོན་པ་ལྷུར་ལེན་པའི་གཞུང་གིས་རྣམ་པའི་དོན་མ་བཤད་པར་མཐོང་བའི་ལམ་གྱི་སྐད་ཅིག་མ་བཅུ་དྲུག་ཉེ་བར་མཚོན་པ་ཉི་ཚེ་མཛད་པ་[^223K]ཟད་དེ། 
བཤད་པ་དང་མ་བཤད་པའི་ངེས་པར་འབྱེད་པའི་ཆ་དང་མཐུན་པ་ལ་སོགས་པའི་དོན་གྱི་ཚིག་ལེའུར་བྱས་པ་རྣམས་སུའང་དེ་བཞིན་དུ་བལྟ་བར་བྱའོ་ཞེས་ཟེར་རོ། 
།གཞན་དག་ན་རེ་དེ་དག་གིས་ནི་བསྒོམ་པའི་རིམ་པ་ལ་སོགས་པ་མ་བསྟན་པའི་ཕྱིར། 
མངོན་པར་རྟོགས་པའི་རིམ་པ་ཅུང་ཟད་ཀྱང་མ་བསྟན་ཏོ། 
།གཞན་ཡང་དམིགས་པ་དང་ནི་རྣམ་པ་དང་། 
།ཞེས་བྱ་བ་ལ་སོགས་པའི་ཚིགས་སུ་བཅད་པའི་དོན་ཀྱང་ཇི་ལྟར་དྲང་ཞེས་ཟེར་རོ། 
།མཐོང་བའི་ལམ་གྱི་མཇུག་ཐོགས་སུ་བསྒོམ་པའི་ལམ་བརྗོད་པར་བྱ་བ་ཡིན་པ་ལས། 
བརྗོད་པར་བྱ་བ་ཉུང་བ་ཉིད་དང་གདུལ་བྱ་འབྲས་བུ་ལ་གཞོལ་བ་ཉིད་དུ་ཞུགས་པའི་[^224K]ཕྱིར་རེ་ཞིག་དེའི་བྱེད་པ། 
ཀུན་ནས་ཞི་དང་ཐམས་ཅད་ལ། 
།འདུད་དང་ཉོན་མོངས་ལས་རྒྱལ་དང་། 
གནོད་པས་བརྫི་བ་མེད་ཉིད་དང་། 
།བྱང་ཆུབ་དང་ནི་རྟེན་མཆོད་ཉིད། 
།ཅེས་བྱ་བ་གསུངས་ཏེ། 
རྣམ་པ་ཐམས་ཅད་དུ་སེམས་ལ་རང་དབང་ཉིད་དུ་བྱེད་པ་དང་། 
དགེ་བའི་བཤེས་གཉེན་ལ་སོགས་པ་སྐྱེ་བོ་ཐམས་ཅད་ལ་འདུད་པ་དང་། 
འདོད་ཆགས་ལ་སོགས་པ་ཟིལ་གྱིས་གནོན་པ་དང་། 
ཕ་རོལ་གྱིས་བྱས་པའི་གནོད་པ་རྗེས་སུ་སྒྲུབ་པའི་ཡུལ་མ་ཡིན་པ་ཉིད་དང་། 
ཡང་དག་པར་རྫོགས་པའི་བྱང་ཆུབ་སྒྲུབ་པ་དང་། 
རྟེན་གྱི་ཡུལ་མཆོད་པར་བྱ་བ་ཉིད་དུ་བྱེད་པ་ཞེས་བྱ་བ་བྱེད་པ་རྣམ་པ་དྲུག་ཡིན་ནོ། 
།བྱེད་པའི་འོག་ཏུ་བསྒོམ་པའི་ལམ་སྟེ། 
དེ་ཡང་ཟག་པ་དང་བཅས་པ་དང་ཟག་པ་མེད་པའི་བྱེ་བྲག་གིས་རྣམ་པ་[^225K]གཉིས་སོ། 
།དེའི་ཕྱིར་བསྒོམ་པའི་ལམ་ཟག་པ་དང་བཅས་པ་མོས་པ་དང་། 
བསྔོ་བ་དང་རྗེས་སུ་ཡི་རང་བ་ཡིད་ལ་བྱེད་པ་ཞེས་བྱ་བ་རྣམས་ཀྱི་ནང་ནས་བསྒོམ་པའི་ལམ་དང་པོ་མོས་པ་ཡིད་ལ་བྱེད་པ་ཞེས་བྱ་བ། 
མོས་པ་རང་གི་དོན་དང་ནི། 
།རང་གཞན་དོན་དང་གཞན་དོན་དང་། 
།རྣམ་གསུམ་ཤེས་བྱ་དེ་ཡང་ནི། 
།ཆུང་དང་འབྲིང་དང་ཆེན་པོ་སྟེ། 
།སོ་སོར་རྣམ་པ་གསུམ་དུ་འདོད། 
།ཆུང་ངུའི་ཆུང་སོགས་དབྱེ་བ་ཡིས། 
།དེ་ཡང་རྣམ་གསུམ་དེ་ལྟར་ན། 
།རྣམ་པ་ཉི་ཤུ་བདུན་དུ་འདོད། 
།ཅེས་བྱ་བ་གསུངས་ཏེ། 
རང་དང་གཉིས་ཀ་དང་གཞན་གྱི་དོན་ལ་དམིགས་པ་ཉིད་ཇི་ལྟར་མོས་པ་བཞིན་མཐོང་བའི་དགེ་བའི་ཆོས་ཀྱི་རྟེན་ཡིན་ན་ཡང་བསྒོམ་པའི་ལམ་གྱི་དབང་དུ་བྱས་པ་ལས་དང་པོར་མངོན་དུ་མི་བྱེད་པའི་ངོ་བོ་ཡང་རྣམ་པ་གསུམ་མོ། 
།དེ་དག་ཀྱང་རེ་རེ་ཞིང་ཆུང་ངུ་ལ་སོགས་པའི་བྱེ་བྲག་གིས་རྣམ་པ་གསུམ་ཡིན་ལ། 
དེ་ཡང་སོ་སོར་ཆུང་ངུའི་ཆུང་ངུ་ལ་སོགས་པའི་དབྱེ་བས་[^226K]རྣམ་པ་གསུམ་ཡིན་ཏེ། 
དེ་ལྟར་ན་དགུ་ཚན་གསུམ་གྱིས་མོས་པ་རྣམ་པ་ཉི་ཤུ་རྩ་བདུན་ནོ། 
།དེ་སྒོམ་པའི་[^227K]བྱང་ཆུབ་སེམས་དཔའ་སྤྲོ་བ་བསྐྱེད་པའི་ཕྱིར། 
དེ་ལྟར་མོས་པ་ལ་སངས་རྒྱས་ལ་སོགས་པས་བསྟོད་པ་ལ་སོགས་པ་མཛད་དོ། 
།ཞེས་བསྟོད་པ་དང་བཀུར་བ་དང་བསྔགས་པ། 
ཤེས་རབ་ཕ་རོལ་ཕྱིན་པ་ལ། 
།མོས་པའི་གནས་སྐབས་རྣམས་ལ་ནི། 
།དགུ་ཚན་གསུམ་གྱིས་བསྟོད་པ་དང་། 
།བཀུར་བ་དང་ནི་བསྔགས་པར་འདོད། 
།ཅེས་བྱ་བ་གསུངས་ཏེ། 
ཇི་ལྟར་མོས་པ་བཞིན་མཐོང་བའི་ཆོས་ཀྱི་མཚན་ཉིད་ཀྱི་[^228K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུགས་པའི་མོས་པ་ཡིད་ལ་བྱེད་པ་དང་པོ་དང་གཉིས་པ་དང་གསུམ་པ་སྟེ། 
གནས་སྐབས་དགུ་དག་ཏུ་སོ་སོར་རྣམ་པ་དགུས་གོ་རིམས་བཞིན་དུ་གོང་ནས་གོང་དུ་མངོན་པར་དགའ་བར་བྱེད་ཅིང་བསྟོད་པ་དང་། 
བཀུར་བ་དང་། 
བསྔགས་པར་འདོད་དེ་དེས་ན་བསྟོད་པ་ལ་སོགས་པ་འདི་དག་ནི་དོན་ཡང་དག་པ་ཇི་ལྟ་བ་བཞིན་རྟོགས་པའི་མཚན་ཉིད་ཅན་ཡིན་གྱི་གཅམ་བུའི་ངོ་བོ་ནི་མ་ཡིན་ནོ། 
།དེ་ལྟར་མོས་པ་ལ་བསྔོ་བ་འབྱུང་བས་གཉིས་པ་བསྔོ་བ་[^229K]ཡིད་ལ་བྱེད་པ་ཞེས་བྱ་བ། 
ཡོངས་སུ་བསྔོ་བ་ཁྱད་པར་ཅན། 
།དེ་ཡི་བྱེད་པ་མཆོག་ཡིན་ནོ། 
།དེ་ནི་དམིགས་མེད་རྣམ་པ་ཅན། 
།ཕྱིན་ཅི་མ་ལོག་མཚན་ཉིད་དོ། 
།དབེེན་དང་སངས་རྒྱས་བསོད་ནམས་ཚོགས། 
།རང་བཞིན་དྲན་པའི་སྤྱོད་ཡུལ་ཅན། 
།ཐབས་བཅས་མཚན་མ་མེད་པ་དང་། 
།སངས་རྒྱས་རྗེས་སུ་ཡི་རང་དང་། 
།ཁམས་གསུམ་གཏོགས་པ་མ་ཡིན་དང་། 
།ཆུང་དང་འབྲིང་དང་ཆེན་པོ་ཡི། 
།བསྔོ་བ་གཞན་ནི་རྣམ་གསུམ་པོ། 
།བསོད་ནམས་ཆེ་འབྱུང་བདག་ཉིད་དོ། 
།ཞེས་བྱ་བ་གསུངས་ཏེ། 
ཇི་སྐད་བཤད་པའི་མོས་པ་ཁྱད་པར་ཅན་[^230K]དང་། 
མི་དམིགས་པ་དང་། 
ཕྱིན་ཅི་མ་ལོག་པ་དང་། 
དབེན་པ་དང་། 
དེ་བཞིན་གཤེགས་པའི་དགེ་བའི་རྩ་བའི་ཚོགས་ཀྱི་རང་བཞིན་དྲན་པ་དང་། 
ཐབས་ལ་མཁས་པ་དང་བཅས་པ་དང་། 
མཚན་མ་མེད་པ་དང་། 
སངས་རྒྱས་ཀྱིས་གནང་བ་དང་། 
ཁམས་གསུམ་པར་མ་གཏོགས་པ་དང་། 
ཆུང་ངུ་དང་། 
འབྲིང་དང་། 
ཆེན་པོ་སྟེ། 
བསོད་ནམས་ཆེན་པོ་འབྱུང་བ་ཞེས་བྱ་བ་དེ་ལྟར་མིང་དུ་བཏགས་པའི་ཡིད་ལ་བྱེད་པ་གོ་རིམས་བཞིན་དུ་བླ་ན་མེད་པའི་བྱང་ཆུབ་དང་། 
ཚུལ་ཁྲིམས་ལ་སོགས་པའི་ཕུང་པོ་དང་། 
སྔོ་[^231K]བར་བྱེད་པའི་སེམས་དང་། 
བདག་ལ་སོགས་པ་དང་ལྡན་པའི་དངོས་པོ་དང་། 
དུས་གསུམ་གྱི་སངས་རྒྱས་ཀྱི་དགེ་བ་དང་། 
སྦྱིན་པ་ལ་སོགས་པ་དང་། 
མཚན་མ་དང་། 
ལམ་ཐམས་ཅད་དང་། 
འདོད་པ་ལ་སོགས་པའི་ཁམས་དང་། 
དགེ་བ་བཅུ་ལ་སོགས་པའི་ལས་ཀྱི་ལམ་དང་། 
རྒྱུན་ཏུ་ཞུགས་པ་ལ་སོགས་པ་དང་། 
བླ་ན་མེད་པའི་བྱང་ཆུབ་ལ་གནས་པ་རྣམས་མི་དམིགས་པ་ལ་དམིགས་པ[^232K]། 
ཐེག་པ་གསུམ་གྱིས་གདུལ་བར་བྱ་བའི་སེམས་ཅན་ལ་ལམ་ཉེ་བར་སྟོན་པའི་རྒྱུའི་ངོ་བོ་བྱེད་པ་དང་ལྡན་པ་རྣམས་ཀྱིས་སེམས་ཅན་ཐམས་ཅད་ཀྱི་དོན་དུ་མི་ཟད་པར་བྱ་བའི་ཕྱིར། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་རྣམ་པ་བཅུ་གཉིས་བྱེད་དོ། 
།དེ་ལྟར་ལེགས་པར་བསྔོས་པའི་དངོས་པོ་མངོན་པར་སྤེལ་བར་བྱ་བ་ཡིན་པས་གསུམ་པ་རྗེས་སུ་ཡི་རང་བ་ཡིད་ལ་བྱེད་པ་ཞེས་བྱ་བ། 
ཐབས་དང་མི་དམིགས་པ་དག་གིས། 
།དགེ་བའི་རྩ་ལ་ཡི་རང་བ། 
།རྗེས་སུ་ཡི་རང་ཡིད་བྱེད་པ། 
།བསྒོམ་པ་ཡིན་པར་འདིར་བརྗོད་དོ། 
།ཞེས་བྱ་བ་གསུངས་ཏེ། 
རབ་ཏུ་དགའ་བའི་སེམས་ཀྱིས་ཀུན་རྫོབ་ཏུ་ཐབས་ཀྱིས་དགེ་བའི་རྩ་བ་རྣམས་དམིགས་ནས་དོན་དམ་པར་མི་དམིགས་པ་ཉིད་ཀྱིས་རྗེས་སུ་ཡི་རང་བར་བྱ་བ་དག་ཡིན་ནོ། 
།དེ་ལ་བསྡུས་པའི་དོན་ནི་མོས་པ་ཡིད་ལ་བྱེད་པས་ནི་འབྱུང་ཁུངས་དག་ནས་གསེར་གྱི་གར་བུ་བཞིན་དུ་བསོད་ནམས་མངོན་པར་འདུ་བྱེད་དོ། 
།བསྔོ་བ་ཡིད་ལ་བྱེད་པས་ནི་དེ་[^233K]གསེར་མགར་གྱིས་རྒྱན་བཞིན་དུ་ཡང་དག་པར་རྫོགས་པའི་བྱང་ཆུབ་ཀྱི་ཡན་ལག་ཏུ་བྱེད་དོ། 
།རྗེས་སུ་ཡི་རང་བ་ཡིད་ལ་བྱེད་པས་ནི་རང་དང་གཞན་གྱི་[^234K]བསོད་ནམས་བྱས་པ་མཉམ་པ་ཉིད་འཐོབ་བོ་ཞེས་བྱ་བ་འདི་ཡིན་ནོ། 
།ཟག་པ་དང་བཅས་པའི་འོག་ཏུ་ཟག་པ་མེད་པའི་བསྒོམ་པའི་ལམ་སྟེ། 
དེ་ཡང་རྣམ་པ་གཉིས་སོ། 
།དེའི་ཕྱིར་དང་པོ་མངོན་པར་སྒྲུབ་པའི་མཚན་ཉིད་ཀྱི་བསྒོམ་པའི་ལམ། 
དེ་ཡི་ངོ་བོ་ཉིད་མཆོག་ཉིད། 
།ཀུན་ལ་མངོན་པར་འདུ་མི་བྱེད། 
།ཆོས་རྣམས་དམིགས་སུ་མེད་པར་ནི། 
།གཏོད་པར་བྱེད་པ་དོན་ཆེན་ཉིད། 
།ཅེས་བྱ་བ་གསུངས་ཏེ། 
གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བ་ནི་ངོ་བོ་ཉིད་དོ། 
།གཞན་གྱིས་སངས་རྒྱས་ཉིད་མི་འཐོབ་པ་ནི་མཆོག་ཉིད་དོ། 
།ཆོས་ཐམས་ཅད་ཀྱི་[^235K]ཁྱད་པར་སྐྱེ་བ་མེད་པར་རྟོགས་པར་སྦྱོར་བ་ནི་ཀུན་ལ་མངོན་པར་འདུ་མི་བྱེད་པའོ། 
།དེ་ལྟ་བུའི་ངོ་བོ་ཉིད་ལ་སོགས་པ་དང་ལྡན་པའི་ལམ་གྱི་[^236K]ཆོས་རྣམས་མི་དམིགས་པ་དམིགས་པ་[^237K]ཉིད་དུ་རྣལ་འབྱོར་པའི་རྒྱུད་ལ་སྐྱེད་པ་ནི་གཏོད་པར་བྱེད་པའོ། 
།དོན་ཆེན་པོ་[^238K]སངས་རྒྱས་ཉིད་དུ་བྱེད་པའི་ཕྱིར་དོན་ཆེན་པོ་ཉིད་དོ། 
།དེའི་འོག་ཏུ་གང་ཞིག་ཡོངས་སུ་བཟུང་བ་དང་བོར་བས་འཐོབ་པར་འགྱུར་བ་འདིའི་སྐྱེ་བ་དང་མི་སྐྱེ་བའི་རྒྱུ་གང་ཞིག་ཡིན་སྙམ་པའི་ཐེ་ཚོམ་བསལ་བའི་སྒོ་ནས་གཉིས་པ་ཤིན་ཏུ་རྣམ་པར་དག་པའི་མཚན་ཉིད། 
སངས་རྒྱས་བསྟེན་[^239K]དང་སྦྱིན་སོགས་དང་། 
།ཐབས་ལ་མཁས་པ་གང་ཡིན་པ། 
།འདི་ལ་མོས་པའི་རྒྱུ་དག་ཡིན། 
།ཆོས་ཀྱིས་ཕོངས་པའི་[^240K]རྒྱུ་དག་ནི། 
།བདུད་ཀྱི་ཐིབས་ཀྱིས་ནོན་པ་དང་། 
།ཟབ་མོའི་ཆོས་ལ་མ་མོས་དང་། 
།ཕུང་པོ་ལ་སོགས་མངོན་ཞེན་དང་། 
།སྡིག་པའི་གྲོགས་པོས་ཡོངས་ཟིན་པའོ། 
།ཞེས་བྱ་བ་གསུངས་ཏེ། 
སངས་རྒྱས་མཉེས་པར་བྱེད་པ་དང་། 
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྫོགས་པར་བྱེད་པ་དང་། 
ཞི་གནས་ལ་མཁས་པ་ཞེས་བྱ་བ་ནི་སྐྱེ་བའི་རྒྱུ་དག་ཡིན་ནོ། 
།བདུད་ཀྱིས་གནོད་པ་བྱས་པ་དང་། 
ཆོས་ཟབ་མོ་ལ་མ་མོས་པ་དང་། 
དངོས་པོར་འཛིན་པ་དང་། 
མི་དགེ་བའི་གྲོགས་པོ་དང་འགྲོགས་པ་ཞེས་བྱ་བ་ནི་མི་སྐྱེ་བའི་རྒྱུ་དག་ཡིན་ནོ། 
།དེ་ལྟར་འཐོབ་པ་དང་མི་འཐོབ་པའི་རྒྱུ་དག་བཤད་ནས། 
སྐབས་སུ་བབ་པའི་རྣམ་པར་དག་པ་སྤྱིར། 
འབྲས་བུ་དག་པ་གཟུགས་ལ་སོགས། 
།དག་པ་ཉིད་དེ་གང་གི་ཕྱིར། 
།དེ་གཉིས་ཐ་དད་མ་ཡིན་ཞིང་། 
།བཅད་[^241K]དུ་མེད་པས་དག་པར་བརྗོད། 
།ཅེས་བྱ་བ་གསུངས་ཏེ། 
འཕགས་པའི་གང་ཟག་གི་དགེ་སྦྱོང་གི་ཚུལ་གྱི་འབྲས་བུ་གང་ཡིན་པ་དེའི་[^242K]མི་མཐུན་པའི་ཕྱོགས་ཐམས་ཅད་དང་བྲལ་བ་ཉིད་ཀྱིས་རྣམ་པར་དག་པ་གང་ཡིན་པ་དེ་ཉིད། 
གཟུགས་ལ་སོགས་པ་རྣམ་པར་དག་པ་ཡིན་ཏེ། 
འབྲས་བུ་དང་གཟུགས་ལ་སོགས་པ་རྣམ་པར་དག་པ་ནི་གཟུགས་ལ་སོགས་པ་ལ་བདག་ཏུ་མངོན་པར་ཞེན་པ་ལ་སོགས་པ་དང་བྲལ་བས་རབ་ཏུ་ཕྱེ་བ་ཉིད་ཀྱིས། 
གང་གི་ཕྱིར་དེ་དག་གི་རྣམ་པར་དག་པ་ཐ་མི་དད་ཅིང་བཅད་[^243K]དུ་མེད་པ་ཉིད་དེ། 
རང་དང་སྤྱིའི་མཚན་ཉིད་ཐ་དད་པ་ཉིད་མ་ཡིན་པ་དེའི་ཕྱིར་དེ་ལྟར་རྣམ་པར་དག་པར་བརྗོད་དོ། 
།རྣམ་པར་དག་པ་སྤྱིར་བརྗོད་ནས་ད་ནི་[^244K]ཁྱད་པར་དུ། 
ཉོན་མོངས་ཤེས་བྱ་ལམ་གསུམ་གྱི། 
།ཉམས་ཕྱིར་སློབ་མ་བསེ་རུ་དང་། 
།རྒྱལ་སྲས་རྣམས་ཀྱི་དག་པ་སྟེ། 
།སངས་རྒྱས་རྣམ་ཀུན་ཤིན་དུ་བ[^245K]། 
།ཞེས་བྱ་བ་གསུངས་ཏེ། 
འདོད་ཆགས་ལ་སོགས་པའི་ཉོན་མོངས་པ་དང་། 
།དེ་དང་ཤེས་བྱའི་སྒྲིབ་པའི་ཕྱོགས་གཅིག་པོ་གཟུང་བའི་དོན་གྱི་རྣམ་པར་རྟོག་པ་དང་ཐེག་པ་གསུམ་གྱི་ལམ་གྱི་སྒྲིབ་པ་གསུམ་སྤངས་པའི་ཕྱིར་གོ་རིམས་བཞིན་དུ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་དག་པ་ཡིན་ནོ། 
།ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་པ་རྣམ་པ་ཐམས་ཅད་དུ་སྤངས་པའི་ཕྱིར་ཤིན་ཏུ་རྣམ་པར་དག་པ་ཆོས་ཀྱི་དབྱིངས་ལས་བྱུང་བ་ཉིད་ནི་བླ་ན་མེད་པའི་སངས་རྒྱས་ཀྱི་ཡིན་པར་འདོད་དོ། 
།ལམ་ཤེས་པ་ཉིད་ཀྱི་སྐབས་སུ་རྣམ་པར་དག་པ་སྨོས་པའི་ཞར་ལ་སངས་རྒྱས་དང་ཉན་ཐོས་ལ་སོགས་པའི་རྣམ་པར་དག་པ་གོ་རིམས་བཞིན་དུ། 
ཤིན་ཏུ་བ་དང་ཅིག་ཤོས་སུ་བཤད་པ་དེ་ཇི་ལྟ་བུ་ཡིན་ཞེ་ན། 
ས་དགུ་ལ་ནི་ཆེན་པོ་ཡི། 
།ཆེན་པོ་ལ་སོགས་དྲི་མ་ཡི། 
།གཉེན་པོ་ཆུང་ངུའི་ཆུང་ངུ་ལ། 
།སོགས་པའི་ལམ་ནི་དག་པ་ཡིན། 
།ཞེས་བྱ་བ་གསུངས་ཏེ། 
འདོད་པའི་ཁམས་དང་། 
བསམ་གཏན་དང་། 
གཟུགས་མེད་པའི་སྙོམས་པར་འཇུག་པ་དག་སྟེ། 
ས་དགུ་ལ་མི་མཐུན་པའི་ཕྱོགས་ཆེན་པོའི་ཆེན་པོ་ལ་སོགས་པ་རྣམ་པ་དགུའི་གཉེན་པོའི་ངོ་བོར་གོ་རིམས་བཞིན་དུ་ལམ་ཆུང་ངུའི་ཆུང་ངུ་ལ་སོགས་པ་རྣམ་པ་དགུ་རྣམ་པ་ཐམས་ཅད་དང་། 
ཅིག་ཤོས་[^246K]སུ་རྣམ་པར་དག་པའི་རྒྱུ་ཡིན་པའི་ཕྱིར་རྣམ་པར་དག་པ་ཤིན་ཏུ་བ་དང་ཅིག་ཤོས་ཞེས་བྱའོ། 
།ཇི་ལྟར་ཤིན་ཏུ་བ་ཡིན་ཞེ་ན། 
དེ་ལ་ཀླན་ཀ་སྤངས་པ་ཡིས། 
།ལམ་ནི་འཇལ་དང་གཞལ་བྱ་དག 
།མཉམ་པ་ཉིད་ཀྱིས་ཁམས་གསུམ་གྱི། 
།གཉེན་པོ་ཉིད་དུ་འདོད་པ་ཡིན། 
།ཞེས་བྱ་བ་གསུངས་ཏེ། 
དེ་ལ་གཉེན་པོ་ནི་ཆེན་པོའི་[^247K]ཆེན་པོ་ལ་སོགས་པ་མི་མཐུན་པའི་ཕྱོགས་ནི་ཆུང་ངུའི་ཆུང་ངུ་ལ་སོགས་པར་རིགས་སོ་ཞེས་བྱ་བའི་ཀླན་ཀ 
།གོས་ལ་ཆགས་པའི་དྲི་མ་ཕྲ་མོ་བསལ་བ་[^248K]ལ་བཙོ་བླག་མཁན་ཆེ་ཐང་དུ་འབད་པའི་དཔེས་སྤངས་པའི་སྒོ་ནས་བསྒོམ་པའི་ལམ་ཤིན་ཏུ་བ་ཇི་སྐད་དུ་བསྟན་པ་དེ། 
ཁམས་གསུམ་པའི་རྣམ་པ་ཅན་གྱི་ཤེས་པ་དང་ཤེས་བྱ་དག་མི་དམིགས་པ་ཉིད་ཀྱིས་མཉམ་པ་ཉིད་གང་ཡིན་པ་དེ་ཉིད་མཐའ་དག་གི་གཉེན་པོའི་ངོ་བོ་ཉིད་ཡིན་པའི་ཕྱིར། 
སངས་རྒྱས་ཀྱི་རྣམ་པར་དག་པ་ཤིན་ཏུ་བ་ཡིན་པར་རྣམ་པར་བཞག་གོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བ་ལས་སྐབས་གཉིས་པའི་འགྲེལ་པའོ།། 
།།གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་པ་ཉིད། 
ཚུ་རོལ་ཕ་རོལ་མཐའ་ལ་མིན། 
།དེ་དག་བར་ན་མི་གནས་པ། 
།དུས་རྣམས་མཉམ་པ་ཉིད་ཤེས་ཕྱིར། 
།ཤེས་རབ་ཕ་རོལ་ཕྱིན་པར་འདོད། 
།ཅེས་བྱ་བ་གསུངས་ཏེ། 
དུས་གསུམ་པའི་ཆོས་རྣམས་སྐྱེ་བ་མེད་པའི་རྣམ་པ་[^249K]མཉམ་པ་ཉིད་དུ་རྟོགས་པས། 
སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་པར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། 
ཤེས་རབ་ཀྱིས་ཚུ་རོལ་གྱི་མཐའ་འཁོར་བ་དང་། 
སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་སྟེ། 
གོ་རིམས་བཞིན་དུ་རྟག་པ་དང་ཆད་པའི་མཚན་ཉིད་དང་དེ་དག་གི་བར་ན་ཡང་མི་གནས་པས་སྲིད་པ་དང་ཞི་བ་ལ་མི་གནས་པ་ཡིན་ནོ། 
།ཀུན་ཤེས་པ་ཉིད་ཀྱི་སྐབས་ལས་བཟློག་སྟེ་བསྟན་པས། 
ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། 
ཡང་དག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་དང་རིང་བར་གྱུར་པས་རང་གི་རྟོགས་པ་ཙམ་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་སྙིང་བརྩེ་བ་དང་ཤེས་རབ་དང་བྲལ་བའི་ཕྱིར་དངོས་པོ་དང་། 
དངོས་པོ་མེད་པར་དམིགས་པ་ཉིད་ཀྱིས་འཁོར་བ་དང་མྱ་ངན་ལས་འདས་པ་ལ་གནས་པ་ཡིན་པར་ཤེས་པར་བྱའོ། 
།ལུགས་ལས། 
རྟེན་ཅིང་འབྲེལ་པར་འབྱུང་བ་གང་། 
།དེ་ཉིད་ཁྱོད་ནི་སྟོང་པར་བཞེད། 
།ཅེས་འབྱུང་བའི་ཕྱིར། 
དུས་གསུམ་མཉམ་པ་ཉིད་དུ་ཤེས་པ་ནི་གཞི་རྟོགས་པ་[^250K]ཁོ་ན་ཡིན་ལ། 
དེ་ཡང་ཐམས་ཅད་ལ་ཡོད་པ་ཉིད་མ་ཡིན་ནམ། 
ཇི་ལྟར་ན་ཉན་ཐོས་དང་བྱང་ཆུབ་སེམས་དཔའ་ལ་སོགས་པ་ལ་ཡང་དག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་རིང་བ་དང་ཅིག་ཤོས་སུ་འགྱུར་ཞེ་ན། 
དེ་ནི་མཚན་མར་དམིགས་སྒོ་ནས། 
།ཐབས་མ་ཡིན་པས་རིང་བ་སྟེ། 
།དེ་ནི་ཐབས་ལ་མཁས་པ་ཡིས། 
།ཡང་དག་ཉེ་བ་ཉིད་དུ་བཤད། 
།ཅེས་བྱ་བ་གསུངས་ཏེ། 
སྒྱུ་མ་མཁན་གྱིས་སྤྲུལ་པའི་དངོས་པོ་སྣང་བ་ལ་དེའི་རང་གི་ངོ་བོ་མི་ཤེས་པས་དངོས་པོར་མངོན་པར་ཞེན་པ་ཉིད་ཀྱིས་ངོ་བོ་ཉིད་མེད་པར་མི་སྣང་བ་བཞིན་དུ། 
དགེ་བའི་བཤེས་གཉེན་ལ་སོགས་པ་ཐབས་མཁས་པ་དང་བྲལ་བའི་ཕྱིར་དངོས་པོ་མཚན་མ་དང་ལྡན་པར་རྟོགས་པས་ཉན་ཐོས་ལ་སོགས་པ་དངོས་པོའི་ངོ་བོ་མི་ཤེས་པ་རྣམས་ལ་མཉམ་པ་ཉིད་ཀྱི་ཡེ་ཤེས་[^251K]མེད་དེ། 
དེའི་ཕྱིར་དེ་དག་ལ་རྒྱལ་བའི་ཡུམ་རིང་བར་གྱུར་ཏོ། 
།བྱང་ཆུབ་སེམས་དཔའ་དུས་རིང་མོ་ཞིག་ནས་དགེ་བའི་བཤེས་གཉེན་ཡང་དག་པར་མགུ་བར་བྱས་པའི་མན་ངག་ཕྱིན་ཅི་མ་ལོག་པ་ཅན་བདེན་པ་གཉིས་ལ་རྟེན་པའི་[^252K]ཐོས་པ་ལ་སོགས་པའི་[^253K]སྐྱེ་བའི་ཐབས་ལ་མཁས་པས། 
དངོས་པོར་མངོན་པར་ཞེན་པའི་འཁྲུལ་པའི་མཚན་མ་བསལ་བ་རྣམས་ལ་ནི། 
གཟུགས་ལ་སོགས་པའི་ཆོས་ཡོངས་སུ་ཤེས་པ་དེ་ཉིད་མཉམ་པ་ཉིད་དུ་ཡོངས་སུ་ཤེས་པ་ཡིན་ཏེ། 
དེའི་ཕྱིར་དེ་དག་ལ་ཡུམ་འདི་ཡང་དག་པར་ཉེ་བར་གྱུར་པས། 
ཐབས་མ་ཡིན་པས་ནི་རིང་བ་ཉིད་ཡིན་ལ་ཐབས་ཀྱིས་ནི་མི་རིང་བ་ཉིད་ཡིན་ནོ། 
།དེ་ལྟར་ཉན་ཐོས་ལ་སོགས་པའི་ཡུམ་རིང་བར་གྱུར་པའི་བསྒྲུབ་པ་ཉིད་མི་མཐུན་པའི་ཕྱོགས་ཡིན་པར། 
གཟུགས་སོགས་ཕུང་པོ་སྟོང་ཉིད་དང་། 
།དུས་གསུམ་གཏོགས་པའི་ཆོས་རྣམས་དང་། 
།སྦྱིན་སོགས་བྱང་ཆུབ་ཕྱོགས་རྣམས་ལ། 
།སྤྱོད་པའི་འདུ་ཤེས་མི་མཐུན་ཕྱོགས། 
།ཞེས་བྱ་བ་གསུངས་ཏེ། 
གཟུགས་ལ་སོགས་པ་དུས་གསུམ་པའི་ཆོས་ཟག་པ་དང་བཅས་པ་དང་ཟག་པ་མེད་པ་དང་། 
གཉིས་ཀའི་ངོ་བོ་དངོས་པོར་མ་གྱུར་པ་ཐམས་ཅད་ལ། 
དངོས་པོར་དམིགས་པ་ཉིད་ཀྱིས་གཞན་གྱིས་ཀུན་བརྟགས་པའི་བདག་ལ་སོགས་པ་སྟོང་པ་ཉིད་དུ་ལྟ་བ་དང་། 
སྒྲུབ་པའི་འདུ་ཤེས་ནི་དེ་དག་གི་གཉེན་པོ་ཡིན་ན་ཡང་ཕྱིན་ཅི་ལོག་ཏུ་ཞུགས་པ་ཉིད་ཀྱིས་སྤང་བར་བྱ་བ་ཡིན་པའི་ཕྱིར། 
མི་མཐུན་པའི་ཕྱོགས་ཡིན་ནོ། 
།བྱང་ཆུབ་སེམས་དཔའ་རྣམས་ཀྱི་བཟློག་སྟེ་གཉེན་པོ་ཡིན་པར། 
སྦྱིན་ལ་སོགས་ལ་ངར་འཛིན་མེད། 
།གཞན་དག་དེ་ལ་སྦྱོར་བྱེད་པ། 
།དེ་ནི་ཆགས་པའི་མཐའ་འགོག་པས། 
།རྒྱལ་ལ་སོགས་ལ་ཆགས་པ་ཕྲ། 
།ཞེས་བྱ་བ་གསུངས་ཏེ། 
འཁོར་གསུམ་རྣམ་པར་དག་པས་སྦྱིན་པ་ལ་སོགས་པ་ལ་བདག་མེད་པར་རྟོགས་པས་རང་དང་གཞན་སྦྱོར་བ་ནི། 
ཡང་དག་པར་ཞུགས་པའི་ཕྱིར་དང་ཆགས་པའི་ཚོགས་ཀྱི་གནས་ཐམས་ཅད་བཀག་པས་བླང་བར་བྱ་བ་ཡིན་པའི་ཕྱིར། 
རྣམ་པ་ཐམས་ཅད་དུ་གཉེན་པོ་ཡིན་ནོ། 
།དེ་བཞིན་གཤེགས་པ་ལ་སོགས་པ་ལ་ཕྱག་འཚལ་བ་ལ་སོགས་པ་ནི་བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་གཉེན་པོ་ཡིན་མོད་ཀྱི། 
ཆགས་པ་ཕྲ་མོའི་ངོ་བོ་ཉིད་ཀྱིས་རྣམ་པ་ཐམས་ཅད་དུ་མ་ཡིན་པས་མི་མཐུན་པའི་ཕྱོགས་ཡིན་ནོ།། 
།།བམ་པོ་གསུམ་པ། 
ཡང་ཇི་ལྟར་ཆགས་པ་ཕྲ་མོ་མི་མཐུན་པའི་ཕྱོགས་ཡིན་ཞེ་ན། 
ཆོས་ཀྱི་ལམ་ནི་རང་བཞིན་གྱིས། 
།དབེན་པའི་ཕྱིར་ན་དེ་ཟབ་ཉིད། 
།ཅེས་བྱ་བ་གསུངས་ཏེ། 
གང་གི་ཕྱིར་ཆོས་ཀྱི་རིགས་རྣམས་ངོ་བོ་ཉིད་ཁོ་ནས་སྟོང་པས། 
དེ་དག་ཟབ་པ་ཉིད་ཡིན་པ་དེའི་ཕྱིར། 
དེ་བཞིན་གཤེགས་པ་ལ་དམིགས་པ་ཡང་མི་མཐུན་པའི་ཕྱོགས་ཡིན་ནོ། 
།འོ་ན་ཇི་ལྟར་སྤང་ཞེ་ན། 
ཆོས་རྣམས་རང་བཞིན་གཅིག་པར་ནི། 
།ཤེས་པས་ཆགས་པ་སྤོང་བ་ཡིན། 
།ཞེས་བྱ་བ་གསུངས་ཏེ། 
གཟུགས་ལ་སོགས་པའི་ཆོས་ཐམས་ཅད་རང་བཞིན་གཅིག་པ་ཁོ་ན་སྟེ། 
འདི་ལྟ་སྟེ་རང་བཞིན་མེད་པ་ཞེས་ཤེས་པ་དང་ཤེས་བྱ་མཉམ་པ་ཉིད་དུ་གཅིག་པར་ཡོངས་སུ་ཤེས་པ་ནི་ཆགས་པ་སྤོང་བ་ཡིན་ནོ། 
།ཡང་ཇི་ལྟར་ཆོས་རྣམས་རང་བཞིན་གྱིས་ཟབ་པ་ཡིན་ཞེ་ན། 
མཐོང་བ་ལ་སོགས་བཀག་པ་ཡིས། 
།དེ་ནི་རྟོགས་པར་དཀའ་བར་བཤད། 
།ཅེས་བྱ་བ་གསུངས་ཏེ། 
གང་གི་ཕྱིར་རྣམ་པར་ཤེས་པ་ཐམས་ཅད་ཀྱིས་དམིགས་པའི་དོན་བསལ་བས་རང་བཞིན་དེ་རྟོགས་པར་དཀའ་བ་ཉིད་དུ་བཤད་པ་དེའི་ཕྱིར་དེ་ཟབ་པ་ཉིད་ཡིན་ནོ། 
།ཡང་དེ་ལྟར་རྟོགས་པར་དཀའ་བ་ཉིད་ཅི་ཡིན་ཞེ་ན། 
གཟུགས་ལ་སོགས་པར་མི་ཤེས་ཕྱིར། 
།དེ་ནི་བསམ་མི་ཁྱབ་པར་འདོད། 
།ཅེས་བྱ་བ་གསུངས་ཏེ། 
གང་གི་ཕྱིར་གཟུགས་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་པའི་རྣམ་པའི་བར་གྱི་རང་བཞིན་ཡོངས་སུ་མི་ཤེས་པས་བསམ་པ་ལས་འདས་པ་ཉིད་དུ་འདོད་པ་དེའི་ཕྱིར། 
དེ་ནི་རྟོགས་པར་དཀའ་བ་ཉིད་ཡིན་ནོ། 
།དེ་ལྟར་མི་མཐུན་པའི་ཕྱོགས་ལ་སོགས་པ་བརྗོད་ནས་མཇུག་བསྡུ་བར། 
དེ་ལྟར་ཀུན་ཤེས་ཉིད་ལུགས་ལ། 
།མི་མཐུན་གཉེན་པོའི་ཕྱོགས་དག་གི 
།རྣམ་པར་དབྱེ་བ་མ་ལུས་པ། 
།ཇི་སྐད་བཤད་པ་འདིར་[^254K]ཤེས་བྱ། 
།ཞེས་བྱ་བ་གསུངས་ཏེ། 
ཐམས་ཅད་ཤེས་པ་ཉིད་ཀྱི་སྐབས་སུ་དེ་ལྟར་བཤད་པའི་ཚུལ་གྱིས་གོ་རིམས་བཞིན་དུ་ཉན་ཐོས་དང་བྱང་ཆུབ་སེམས་དཔའ་ལ་སོགས་པའི་མི་མཐུན་པའི་ཕྱོགས་དང་གཉེན་པོའི་རབ་ཏུ་དབྱེ་བ་ཤེས་པར་བྱའོ། 
དེ་ལྟར་མི་མཐུན་པའི་ཕྱོགས་ལ་སོགས་པ་བརྗོད་ནས། 
དེ་དག་རྣམ་པར་བསྒོམ་པའི་སྦྱོར་བ་གང་ཡིན་ཞེ་ན། 
སྦྱོར་བ[^255K]། 
གཟུགས་སོགས་དེ་མི་རྟག་སོགས་དང། 
།དེ་མ་རྫོགས་དང་རབ་རྫོགས་དང། 
།དེ་ལ་ཆགས་པ་མེད་ཉིད་ལ། 
།སྤྱོད་པ་བཀག་པའི་སྦྱོར་བ་དང། 
།མི་འགྱུར་བྱེད་པོ་མེད་ཉིད་དང། 
།བྱ་དཀའ་རྣམ་གསུམ་སྦྱོར་བ་དང། 
།སྐལ་བ་ཇི་བཞིན་འབྲས་ཐོབ་པས། 
།འབྲས་ཡོད་འདོད་པ་དེ་དང་ནི། 
།གཞན་ལས་རག་ལས་མེད་གང་དང། 
།སྣང་བ་རྣམ་བདུན་ཤེས་བྱེད་དོ། 
།ཞེས་བྱ་བ་གསུངས་ཏེ། 
གཟུགས་ལ་སོགས་པའི་ཆོས་ཐམས་ཅད་དང། 
དེ་དག་ཉིད་ཀྱི་མི་རྟག་པ་དང། 
སྟོང་པ་ཉིད་ལ་སོགས་པ་དང། 
སོ་སོར་མ་རྫོགས་པ་དང་རྫོགས་པ་ཉིད་དང། 
ཆགས་པ་མེད་པ་དང། 
གཞན་དུ་མི་འགྱུར་བ་དང། 
བྱེད་པ་པོ་མེད་པ་ཉིད་དང། 
གོ་རིམས་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་ཆེད་དུ་བྱ་བ་དང་སྦྱོར་བ་དང་བྱེད་པ་རྣམས་ཀྱི་བྱ་དཀའ་བ་ཉིད་དང་། 
སྐལ་བ་ཇི་ལྟ་བ་བཞིན་དུ་འབྲས་བུ་འཐོབ་པས་མི་སྟོང་པ་ཉིད་དང་། 
གཞན་གྱི་རྐྱེན་གྱིས་མི་འགྲོ་བ་ཉིད་དང་། 
ཡོངས་སུ་འགྱུར་བ་དང་། 
མཉམ་དུ་ཚོགས་པ་དང་། 
འགལ་བ་དང་། 
རྐྱེན་དང་། 
མ་འཕོས་པ་དང་། 
རྟེན་མེད་པ་དང་། 
བྱེད་པ་པོ་མ་ཡིན་པ་རྣམས་སུ་ཤེས་པ་ལ་སྣང་བ་བདུན་ལ་སྒྲུབ་པའི་ཡོངས་སུ་ཤེས་པ་བསལ་བའི་[^256K]སྒོ་ནས། 
བྱང་ཆུབ་སེམས་དཔའ་རྣམས་ཀྱི་དེ་དང་དེ་ལ་སྦྱོར་བ་[^257K]རྣམ་པ་བཅུ་རྗེས་སུ་འགྲོ་བའི་སྒོ་ནས་བསྟན་པས། 
ཤུགས་ཀྱིས་ན་ཉན་ཐོས་ལ་སོགས་པའི་[^258K]ཇི་སྐད་བཤད་པ་ལས་བཟློག་སྟེ་སྦྱོར་བ་ཡིན་ནོ། 
།མཉམ་པ་ཉིད་ཀྱི་སྒོ་ནས་སྦྱོར་བ་བསྒོམ་དགོས་པས། 
སྦྱོར་བའི་འོག་ཏུ་མཉམ་པ་ཉིད། 
།གཟུགས་ལ་སོགས་ལ་རློམ་མེད་པ། 
།རྣམ་བཞི་དེ་ཡི་མཉམ་པ་ཉིད། 
།ཅེས་བྱ་བ་གསུངས་ཏེ། 
གཟུགས་ལ་སོགས་པ་ལ་མངོན་པར་ཞེན་པ་དང་། 
སྔོན་པོ་ལ་སོགས་པའི་མཚན་མ་དང་། 
སྤྲོས་པ་དང་རྟོགས་པའི་རློམ་པ་རྣམས་རྣམ་པ་ཐམས་ཅད་དུ་མི་དམིགས་པ་ནི་སྦྱོར་བའི་མཉམ་པ་[^259K]ཡིན་ནོ། 
།སྦྱོར་བའི་མཉམ་པ་ཉིད་སོ་སོར་རྟོགས་ནས་མཐོང་བའི་ལམ་བསྒོམ་དགོས་པས་མཐོང་བའི་ལམ། 
སྡུག་བསྔལ་ལ་སོགས་བདེན་པ་ལ། 
།ཆོས་ཤེས་རྗེས་སུ་ཤེས་པ་དང་། 
།བཟོད་ཤེས་སྐད་ཅིག་བདག་ཉིད་འདི། 
།ཀུན་ཤེས་ཚུལ་ལ་མཐོང་བའི་ལམ། 
།ཞེས་བྱ་བ་གསུངས་ཏེ། 
བདེན་པ་སོ་སོ་ལ་ཆོས་ཤེས་པའི་བཟོད་པ་དང་། 
ཆོས་ཤེས་པ་དང་རྗེས་སུ་ཤེས་པའི་བཟོད་པ་[^260K]དང་[^261K]རྗེས་སུ་ཤེས་པ་སྟེ། 
དེ་ལྟར་སྐད་ཅིག་མ་བཅུ་དྲུག་གི་བདག་ཉིད་ནི།ནི།[^262K]ཐམས་ཅད་ཤེས་པ་ཉིད་ཀྱི་སྐབས་སུ་མཐོང་བའི་ལམ་ཡིན་ནོ། 
།བདེན་པའི་རྣམ་པ་གང་ཡིན་ཞེ་ན། 
གཟུགས་རྟག་མ་ཡིན་མི་རྟག་མིན། 
།མཐའ་ལས་འདས་དང་རྣམ་དག་དང་། 
།མ་སྐྱེས་མ་འགགས་ལ་སོགས་དང་། 
།མཁའ་འདྲ་ཆགས་པ་སྤངས་པ་དང་། 
།ཡོངས་སུ་འཛིན་ལས་གྲོལ་བ་དང་། 
།ངོ་བོ་ཉིད་ཀྱིས་བརྗོད་མེད་དང་། 
།གང་ཕྱིར་འདི་དོན་བརྗོད་པ་ཡིས། 
།གཞན་ལ་སྦྱིན་དུ་མེད་པ་དང་། 
།དམིགས་པ་མེད་པར་བྱེད་པ་དང་། 
།ཤིན་ཏུ་རྣམ་དག་ནད་མི་[^263K]འབྱུང་། 
།ངན་སོང་ཆད་དང་འབྲས་བུ་ནི། 
།མངོན་དུ་བྱ་ལ་མི་རྟོག་ཉིད། 
།མཚན་མ་དག་དང་མ་འབྲེལ་དང་། 
།དངོས་དང་མིང་དང་གཉིས་པོ་ལ། 
།ཤེས་པ་སྐྱེ་བ་མེད་པ་ནི། 
།ཀུན་ཤེས་ཉིད་ཀྱི་སྐད་ཅིག་མ། 
།ཞེས་བྱ་བ་གསུངས་ཏེ། 
ངོ་བོ་ཉིད་མེད་པའི་ཕྱིར་གཟུགས་ལ་སོགས་པ་རྟག་པ་དང་མི་རྟག་པ་ཉིད་དང་བྲལ་བས་ན་རྟག་པ་ཡང་མ་ཡིན་མི་རྟག་པ་ཡང་མ་ཡིན་པ་དང་། 
སྡུག་བསྔལ་བ་དང་སྡུག་བསྔལ་བ་མ་ཡིན་པ་དང་བྲལ་བ་ཉིད་ཀྱིས་རྟག་པ་དང་ཆད་པའི་མཐའ་དང་བྲལ་བ་དང་སྟོང་པ་དང་མི་སྟོང་པ་དང་བྲལ་བའི་ཕྱིར་རྣམ་པར་དག་པ་དང་། 
བདག་དང་བདག་མེད་པའི་ངོ་བོ་ཉིད་ཡིན་པས་མ་སྐྱེས་པ་དང་། 
མ་འགགས་པ་དང་། 
ཀུན་ནས་ཉོན་མོངས་པ་མ་ཡིན་པ་དང་། 
རྣམ་པར་བྱང་བ་མ་ཡིན་པ་ཞེས་བྱ་བ་ལ་སོགས་པ་ནི། 
སྡུག་བསྔལ་གྱི་བདེན་པའི་རྣམ་པ་དག་ཡིན་ནོ། 
།རྒྱུ་དང་རྒྱུ་མ་ཡིན་པ་གསོག་ཉིད་ཀྱི་[^264K]ཕྱིར་ནམ་མཁའ་དང་འདྲ་བ་དང་། 
ཀུན་འབྱུང་བ་དང་། 
ཀུན་འབྱུང་བ་མེད་པ་དང། 
མི་ལྡན་པའི་ཕྱིར། 
ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་སྤངས་པ་དང་། 
རབ་ཏུ་སྐྱེ་བ་དང་། 
རབ་ཏུ་མི་སྐྱེ་བ་དང་མ་འབྲེལ་བས་ཡོངས་སུ་འཛིན་པ་ལས་གྲོལ་བ་དང་རྐྱེན་དང་རྐྱེན་མ་ཡིན་པ་ལས་རྣམ་པར་གྲོལ་བའི་ཕྱིར། 
རང་གི་ངོ་བོས་བརྗོད་དུ་མེད་པ་ཞེས་བྱ་བ་ནི་ཀུན་འབྱུང་བའི་བདེན་པ་ཡིན་ནོ། 
།གང་གི་ཕྱིར་འགོག་པ་[^265K]དང། 
འགོག་པ་མེད་པ་དང་མ་འབྲེལ་པ་དེའི་ཕྱིར། 
འགོག་པའི་བདེན་པའི་དོན་ཚིག་ཏུ་བརྗོད་པས་རྒྱུད་གཞན་ལ་སྦྱིན་དུ་མེད་པ་དང་། 
ཞི་བ་དང་མ་ཞི་བ་མེད་པས་དམིགས་པ་མེད་པར་ཕྱེད་པ་[^266K]དང་། 
གྱ་ནོམ་པ་དང་། 
གྱ་ནོམ་པ་མ་ཡིན་པ་དང་བྲལ་བའི་ཕྱིར། 
མཐའ་གཉིས་ལས་འདས་ཤིང་རྣམ་པར་དག་པ་དང་། 
ངེས་པར་འབྱུང་བ་[^267K]དང་ངེས་པར་འབྱུང་བ་མེད་པ་ཡང་མེད་པའི་ཕྱིར་ནད་ཐམས་ཅད་མི་སྐྱེ་བ་ཞེས་བྱ་བ་ནི་འགོག་པའི་བདེན་པ་ཡིན་ནོ། 
།ལམ་དང་ལམ་མ་ཡིན་པ་དང་བྲལ་བའི་ཕྱིར་ངན་སོང་ཆད་པ་དང་། 
རིགས་པ་དང་རིགས་པ་མ་ཡིན་པ་དང་མ་འདྲེས་པའི་ཕྱིར་འབྲས་བུ་མངོན་སུམ་དུ་བྱ་བའི་དོན་གྱི་[^268K]ཐབས་ལ་རྣམ་པར་མི་རྟོག་པ་ཉིད་དང་། 
སྒྲུབ་པ་དང་སྒྲུབ་པ་མ་ཡིན་པ་ལས་རྣམ་པར་གྲོལ་བ་ཉིད་ཀྱིས་[^269K]ཆོས་ཐམས་ཅད་ཀྱི་མཚན་མ་དག་དང་མ་འབྲེལ་པ་དང་། 
ངེས་པར་འབྱིན་པ་དང་ངེས་པར་འབྱིན་པ་མ་ཡིན་པ་མེད་པ་ཉིད་ཀྱིས་བརྗོད་པར་བྱ་བ་དང་རྗོད་པར་[^270K]བྱེད་པའི་ངོ་བོའི་མཚན་ཉིད་ཤེས་བྱ་དང་སྒྲ་གཉིས་ལ་ཤེས་པ་སྐྱེ་བ་མེད་པ་ཞེས་བྱ་བ་ནི་ལམ་གྱི་བདེན་པ་ཡིན་ཏེ། 
དེ་ལྟ་བུའི་རྣམ་པ་ཅན་གྱི་ཀུན་ཤེས་པ་ཉིད་ཀྱི་སྐད་ཅིག་མ་དེ་དག་ནི་བྱང་ཆུབ་སེམས་དཔའ་རྣམས་ཀྱི་མཐོང་བའི་ལམ་ཡིན་ནོ། 
།ཉན་ཐོས་རྣམས་ཀྱིས་དེ་ལས་བཟློག་པ་མི་རྟག་པ་ལ་སོགས་པའི་རྣམ་པ་དག་ཏུ་བསྒོམ་པར་བྱ་བ་ནི་ཀུན་ཤེས་པ་ཉིད་ལ་མཐོང་བའི་ལམ་ཡིན་ནོ། 
།ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི། 
མངོན་དུ་བྱ་བ་ནི་མ་ཡིན་པས་བསྒོམ་པའི་ལམ་ནི་མ་བསྟན་ཏོ། 
།དེ་ལྟར་རྒྱས་པར་བསྟན་ནས་དོན་མཐའ་དག་སྡུད་པར་[^271K]བྱེད་པ་ཉིད་ཀྱིས་ཐམས་ཅད་མཁྱེན་པ་ཉིད་གསུམ་མཇུག་བསྡུ་བར། 
དེ་ལྟར་འདི་དང་ཡང་འདི་དང་། 
།ཡང་འདི་ཡིན་ཏེ་རྣམ་གསུམ་པོ། 
།འདི་ནི་གནས་སྐབས་གསུམ་པོ་དག 
།རྫོགས་པར་ཡོངས་སུ་བསྟན་པ་ཡིན། 
།ཞེས་བྱ་བ་གསུངས་ཏེ། 
བཤད་མ་ཐག་པའི་ཚུལ་དུ་རྣམ་པ་ཐམས་ཅད་མཁྱེན་པ་ཉིད་འདི་དང་། 
ལམ་ཤེས་པ་ཉིད་འདི་དང་། 
ཐམས་ཅད་ཤེས་པ་ཉིད་འདི་སྟེ། 
དེ་ལྟར་ལེའུ་གསུམ་གྱི་རྣམ་པ་གསུམ་པོ་ཡོངས་སུ་རྫོགས་པར་མཛད་པ་ཡིན་ནོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བ་ལས། 
སྐབས་གསུམ་པའི་འགྲེལ་པའོ།། 
།།ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི། 
དབང་དུ་བྱ་བའི་ཕྱིར་ཡང་རྣམ་པ་ཐམས་ཅད་དང་ལམ་དང་གཞི་ཤེས་པ་བསྡུ་བའི་སྒོ་ནས། 
ཐམས་ཅད་མཁྱེན་པ་ཉིད་གསུམ་སྒོམ་པར་བྱེད་པས། 
རྣམ་པ་ཀུན་མངོན་པར་རྫོགས་པར་རྟོགས་པ། 
གཞི་[^272K]ཤེས་པ་ཡི་བྱེ་བྲག་རྣམས། 
།རྣམ་པ་ཞེས་བྱ་མཚན་ཉིད་དེ། 
།ཀུན་མཁྱེན་ཉིད་ནི་རྣམ་གསུམ་ཕྱིར། 
།དེ་ནི་རྣམ་པ་གསུམ་དུ་འདོད། 
།ཅེས་བྱ་བ་གསུངས་ཏེ། 
རྟག་པ་ལ་སོགས་པར་འཛིན་པ་མི་མཐུན་པའི་ཕྱོགས་ཀྱི་གཉེན་པོའི་ཆོས་ཉིད་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་པའི་ཡེ་ཤེས་ཀྱི་བྱེ་བྲག་རྣམས་རྣམ་པ་ཉིད་དུ་རྣམ་པར་གཞག་པ་ནི་མཚན་ཉིད་དེ། 
དེ་དག་ཀྱང་ཐམས་ཅད་མཁྱེན་པ་ཉིད་གསུམ་གྱི་བྱེ་བྲག་གིས་རྣམ་པ་གསུམ་ཁོ་ནར་བཞེད་དོ། 
།རྣམ་པ་རྣམས་སྤྱིར་བསྟན་ནས། 
ད་ནི་ཁྱད་པར་དུ། 
མེད་པའི་རྣམ་པ་ནས་བཟུང་སྟེ། 
།མི་གཡོ་བ་ཡི་རྣམ་པའི་བར། 
།བདེན་པ་སོ་སོ་ལ་བཞི་དང་། 
།ལམ་ལ་དེ་ནི་བཅོ་ལྔར་བཤད། 
།ཅེས་བྱ་བ་གསུངས་ཏེ། 
དེ་ལ་ཐམས་ཅད་ཤེས་པ་ཉིད་ཀྱི་དབང་དུ་བྱས་ནས། 
མེད་པ་དང་། 
མི་སྐྱེ་བ་དང་། 
དབེན་པ་དང་། 
མི་བརྫི་བ་དང་། 
གནས་མེད་པ་དང་། 
ནམ་མཁའ་དང་། 
བརྗོད་དུ་མེད་པ་དང་། 
མིང་མེད་པ་དང་འགྲོ་བ་མེད་པ་དང་མི་འཕྲོགས་པ་དང་མི་ཟད་པ་དང་སྐྱེ་བ་མེད་པའི་རྣམ་པ་སྟེ་བཅུ་གཉིས་ནི་གོ་རིམས་བཞིན་དུ་སྡུག་བསྔལ་ལ་སོགས་པའི་བདེན་པ་གསུམ་གྱི། 
མི་རྟག་པ་ལ་སོགས་པའི་མཚན་ཉིད་དག་ཡིན་ནོ། 
།ཉོན་མོངས་པའི་སྒྲིབ་པའི་གཉེན་པོ་ཉིད་དུ་ཟག་པ་མེད་པའི་ལམ་གཅིག་དང་། 
ཐམས་ཅད་ཤེས་པ་ཉིད་ཀྱིས་རང་སངས་རྒྱས་རྣམས་ཀྱང་བསྡུས་པས་དེའི་ཕྱིར་དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་བསྒོམ་པའི་ལམ་ཟག་པ་དང་བཅས་པ་དང་། 
ཟག་པ་མེད་པ་གཉིས་ཡིན་པས་ལམ་རྣམ་པ་གསུམ་མོ། 
།དེ་ལ་དང་པོ་ལ་བྱེད་པ་པོ་མེད་པ་དང་། 
ཤེས་པ་པོ་མེད་པ་དང་། 
འཕོ་བ་མེད་པ་དང་། 
འདུལ་བ་མེད་པའི་རྣམ་པ་སྟེ། 
བཞི་ནི་གོ་རིམས་བཞིན་དུ་ལམ་ལ་སོགས་པའི་མཚན་ཉིད་དག་ཡིན་ནོ། 
།གཉིས་པ་ལ་རྨི་ལམ་དང་། 
སྒྲ་བརྙན་དང་། 
མིག་ཡོར་དང་། 
སྨིག་རྒྱུ་དང་། 
སྒྱུ་མའི་རྣམ་པ་སྟེ་ལྔ་ནི། 
གོ་རིམས་བཞིན་དུ་ངོ་བོ་ཉིད་མེད་པ་དང་། 
མ་སྐྱེས་པ་དང་། 
མ་འགགས་པ་དང་། 
གཟོད་མ་[^273K]ནས་ཞི་བ་དང་རང་བཞིན་གྱིས་མྱ་ངན་ལས་འདས་པའི་མཚན་ཉིད་སྤྱིར་ཤེས་བྱའི་སྒྲིབ་པའི་གཉེན་པོར་གྱུར་པ་དག་ཡིན་ནོ། 
།གསུམ་པ་ལ་ཀུན་ནས་ཉོན་མོངས་པ་མེད་པ་དང་། 
རྣམ་པར་བྱང་བ་མེད་པ་དང་། 
གོས་པ་མེད་པ་དང་། 
སྤྲོས་པ་མེད་པ་དང་། 
རློམ་པ་མེད་པ་དང་། 
མི་གཡོ་བའི་རྣམ་པ་སྟེ། 
དྲུག་ནི་གོ་རིམས་བཞིན་དུ་ཤེས་བྱའི་སྒྲིབ་པ་ཀུན་ནས་ཉོན་མོངས་པ་དང་། 
རྣམ་པར་བྱང་བ་དང་། 
ཉོན་མོངས་པའི་བག་ཆགས་དང་། 
གཟུགས་ལ་སོགས་པའི་སྤྲོས་པ་དང་། 
རང་གི་རྟོགས་པ་དང་། 
ཡོངས་སུ་ཉམས་པར་རྣམ་པར་རྟོག་པ་རྣམས་ཀྱི་སོ་སོར་ངེས་པའི་གཉེན་པོར་གྱུར་པ་དག་ཡིན་ནོ། 
།དེ་ལྟར་ན་ལམ་གྱི་བདེན་པ་ལ་རྣམ་པ་བཅོ་ལྔ་སྟེ། 
སྤྱིར་ན་ཐམས་ཅད་ཤེས་པ་ཉིད་ཀྱི་རྣམ་པ་ཉི་ཤུ་རྩ་བདུན་ཡིན་ནོ། 
།དེའི་འོག་ཏུ་ལམ་ཤེས་པ་ཉིད་ཀྱི་རྣམ་པ། 
རྒྱུ་དང་ལམ་དང་སྡུག་བསྔལ་དང་། 
།འགོག་པ་ལ་ནི་གོ་རིམས་བཞིན། 
།དེ་དག་བརྒྱད་དང་བདུན་དང་ནི། 
།ལྔ་དང་བཅུ་དྲུག་ཅེས་བསྒྲགས་སོ། 
།ཞེས་བྱ་བ་གསུངས་ཏེ། 
ཀུན་ནས་ཉོན་མོངས་པ་དང་ཅིག་ཤོས་ཀྱི་ཕྱོགས་ལ་བརྟེན་ནས། 
ཀུན་འབྱུང་བ་དང་། 
ལམ་གྱི་བདེན་པ་དག་ནི་རྒྱུ་ཡིན་ལ། 
སྡུག་བསྔལ་དང་འགོག་པའི་བདེན་པ་དག་ནི་འབྲས་བུ་ཡིན་པར་དོན་གྱི་སྒོ་ནས་བསྟན་ཏེ། 
ཀུན་འབྱུང་བ་དང་། 
ལམ་དང་། 
སྡུག་བསྔལ་དང་། 
འགོག་པའི་བདེན་པ་ལ་གྲངས་བཞིན་དུ་རྣམ་པ་བརྒྱད་དང་ཞེས་བྱ་བ་ལ་སོགས་པ་ཁོང་དུ་ཆུད་པར་བྱའོ། 
།དེ་ལ་འདོད་ཆགས་དང་བྲལ་བ་དང་། 
མི་གནས་པ་དང་། 
ཞི་བ་དང་། 
འདོད་ཆགས་མེད་པ་དང་། 
ཞེ་སྡང་མེད་པ་དང་། 
གཏི་མུག་མེད་པ་དང་། 
ཉོན་མོངས་པ་མེད་པ་དང་། 
སེམས་ཅན་མེད་པའི་རྣམ་པ་དག་ནི་གོ་རིམས་བཞིན་དུ་རྒྱུ་གང་ཡིན་པ་སྟེ། 
འདུན་པ་དང་། 
འདོད་ཆགས་དང་། 
དགའ་བ་དང་། 
ཀུན་འབྱུང་བ་གང་ཡིན་པ་སྟེ། 
འདོད་ཆགས་དང་། 
ཞེ་སྡང་དང་། 
གཏི་མུག་དང་། 
རབ་ཏུ་སྐྱེ་བ་གང་ཡིན་པ་སྟེ། 
ཀུན་དུ་རྟོག་པ་དང་། 
རྐྱེན་གང་ཡིན་པ་[^274K]སྟེ་སེམས་ཅན་དུ་མངོན་པར་ཞེན་པ། 
དེ་རྣམས་ཀྱི་གཉེན་པོར་གྱུར་པ་གསུམ་དང་། 
གསུམ་དང་། 
གཅིག་དང་གཅིག་སྟེ། 
དེ་ལྟར་ན་རྒྱུའི་བདེན་པའི་རྣམ་པ་བརྒྱད་ཡིན་ནོ། 
།ཚད་མེད་པ་དང་། 
མཐའ་གཉིས་དང་མ་འབྲེལ་བ་དང་། 
ཐ་མི་དད་པ་དང་། 
མཆོག་ཏུ་འཛིན་པ་མེད་པ་དང་། 
རྣམ་པར་མི་རྟོག་པ་དང་། 
གཞལ་དུ་མེད་པ་དང་། 
ཆགས་པ་མེད་པའི་རྣམ་པ་དག་ནི། 
གོ་རིམས་བཞིན་དུ་སེམས་ཅན་ཐམས་ཅད་ལ་གོ་སྐབས་འབྱེད་པའི་ལམ་དང་། 
ཇི་ལྟར་སེམས་ཅན་ཐམས་ཅད་ལ་གོ་སྐབས་འབྱེད་པ་དང་། 
རིགས་པ་གང་ཡིན་པ་དང་། 
ཇི་ལྟར་རིགས་པ་ཡིན་པ་དང་། 
སྒྲུབ་པ་གང་ཡིན་པ་དང་། 
ཇི་ལྟར་སྒྲུབ་པ་ཡིན་པ་དང་། 
ངེས་པར་འབྱིན་པ་གང་ཡིན་པ་དེ་རྣམས་ཀྱི་ངོ་བོ་ཉིད། 
གཉིས་དང་གཉིས་དང་། 
གཉིས་དང་གཅིག་སྟེ། 
དེ་ལྟར་ན་ལམ་གྱི་བདེན་པའི་རྣམ་པ་བདུན་ཡིན་ནོ། 
།མི་རྟག་པ་དང་། 
སྡུག་བསྔལ་བ་དང་། 
སྟོང་པ་དང་བདག་མེད་པའི་རྣམ་པ་དང་། 
ལྔ་པ་མཚན་ཉིད་མེད་པའི་རྣམ་པའི་ངོ་བོ་ཉིད་རྣམས་ཏེ། 
དེ་ལྟར་ན་སྡུག་བསྔལ་གྱི་བདེན་པའི་རྣམ་པ་ལྔ་ཡིན་ནོ། 
།འགོག་པའི་རྣམ་པའི་ངོ་བོ་ཉིད་ནི་ནང་དང་ཕྱི་དང་གཉིས་ཀའི་དངོས་པོ་རྣམས་དགག་པས། 
ནང་དང་ཕྱི་དང་གཉིས་ཀ་[^275K]སྟོང་པ་ཉིད་ཀྱི་རྣམ་པ་སྟེ་གསུམ་དང་། 
ཞི་བའི་རྣམ་པའི་ངོ་བོ་ཉིད་བཏགས་པའི་བདག་སྟོང་པ་དང་། 
སྣོད་ཀྱི་འཇིག་རྟེན་དང་། 
དོན་དམ་པ་དང་། 
འདུས་བྱས་དང་། 
འདུས་མ་བྱས་དང་། 
རྟག་པ་དང་ཆད་པའི་མཐའ་དང་། 
འཁོར་བ་ཐོག་མ་དང་ཐ་མ་མེད་པ་དང་། 
རྟོགས་པའི་ཆོས་དོར་བ་མེད་པ་ལ་མངོན་པར་ཞེན་པ་དགག་པས། 
སྟོང་པ་དང་། 
ཆེན་པོ་དང་། 
དོན་དམ་པ་དང་། 
འདུས་བྱས་དང་། 
འདུས་མ་བྱས་དང་། 
མཐའ་ལས་འདས་པ་དང་། 
ཐོག་མ་དང་ཐ་མ་མེད་པ་དང་། 
དོར་བ་མེད་པ་སྟོང་པ་ཉིད་ཀྱི་རྣམ་པ་སྟེ་བརྒྱད་དང་། 
གྱ་ནོམ་པའི་རྣམ་པ་གཞན་གྱིས་ཀུན་བརྟགས་པའི་བྱེད་པ་པོ་དགག་པས། 
རང་བཞིན་སྟོང་པ་ཉིད་ཀྱི་རྣམ་པ་དང་། 
ངེས་པར་འབྱུང་བའི་རྣམ་པ་ཡུལ་དུ་འཁྲུལ་པའི་བདག་ཉིད་བརྟགས་པ་དང་། 
མཚན་ཉིད་དང་། 
དུས་སུ་འཁྲུལ་པ་རྣམས་དགག་པས། 
ཆོས་ཐམས་ཅད་དང་། 
རང་གི་མཚན་ཉིད་དང་། 
མི་དམིགས་པ་སྟོང་པ་ཉིད་ཀྱི་རྣམ་པ་སྟེ་གསུམ་དང་ངེས་པར་འབྱུང་བའི་རྣམ་པ་ཁོ་ན་ངོ་བོ་ཉིད་དགག་པས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་རྣམ་པ་གཅིག་སྟེ། 
དེ་ལྟར་ན་འགོག་པའི་བདེན་པའི་རྣམ་པ་ནི་བཅུ་དྲུག་ཡིན་ལ། 
སྤྱིར་ན་ལམ་ཤེས་པ་ཉིད་ཀྱི་རྣམ་པ་སུམ་ཅུ་རྩ་དྲུག་ཡིན་ནོ། 
།དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ། 
དྲན་པ་ཉེར་གཞག་ནས་བཟུང་སྟེ། 
།སངས་རྒྱས་རྣམ་པའི་མཐར་ཐུག་རྣམས། 
།ལམ་གྱི་བདེན་པའི་རྗེས་མཐུན་པར། 
།ཀུན་མཁྱེན་གསུམ་དུ་ཕྱེ་བས་ན། 
།སློབ་མ་བྱང་ཆུབ་སེམས་དཔའ་དང་། 
།སངས་རྒྱས་རྣམས་ལ་རིམ་བཞིན་དེ། 
།སུམ་ཅུ་བདུན་དང་སུམ་ཅུ་བཞི། 
།སུམ་ཅུ་རྩ་དགུ་དག་ཏུ་བཞེད། 
།ཅེས་བྱ་བ་གསུངས་ཏེ། 
དྲན་པ་ཉེ་བར་གཞག་པ་ནས་བཟུང་སྟེ། 
སངས་རྒྱས་ཀྱི་རྣམ་པའི་མཐར་ཐུག་པ་རྣམས་ནི་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་ལམ་ཡིན་པའི་སྒོ་ནས། 
རྣམ་པ་ཐམས་ཅད་མཁྱེན་པ་ཉིད་ཀྱིས་འཕགས་པའི་གང་ཟག་ཐམས་ཅད་བསྡུས་པའི་ཕྱིར། 
གྲངས་བཞིན་དུ་ཉན་ཐོས་རྣམས་ལ་རྣམ་པ་སུམ་ཅུ་རྩ་བདུན་དང་། 
བྱང་ཆུབ་སེམས་དཔའ་རྣམས་ལ་སུམ་ཅུ་རྩ་བཞི་དང་། 
སངས་རྒྱས་རྣམས་ལ་སུམ་ཅུ་རྩ་དགུར་བཞེད་དོ་ཞེས་བྱ་བ་ཡིན་ནོ། 
།དེ་ལ་ཐམས་ཅད་ཤེས་པ་ཉིད་ལ་དང་པོར་དངོས་པོ་ལ་ཡོངས་སུ་རྟོག་པའི་ལམ་ལ། 
བདེན་པ་བཞི་ལ་འཇུག་པར་བྱ་བའི་ཕྱིར། 
ལུས་དང་། 
ཚོར་བ་དང་། 
སེམས་དང་། 
ཆོས་རང་[^276K]དང་སྤྱིའི་མཚན་ཉིད་ཀྱིས་ཡོངས་སུ་བརྟགས་པ་དྲན་པ་ཉེ་བར་གཞག་པའི་རྣམ་པ་བཞིའོ་དེའི་འོག་ཏུ་ཞུགས་པ་ལ་བརྩོན་འགྲུས་འབྱུང་བས་རྩོལ་བ་ལས་བྱུང་བའི་ལམ་ལ་མི་དགེ་བ་དང་དགེ་བ་སྐྱེས་པ་དང་མ་སྐྱེས་པ་དག་གོ་རིམས་བཞིན་དུ་ཡང་དག་པར་སྤོང་བ་དང་མི་བསྐྱེད་པ་དང་། 
སྤེལ་བ་དང་། 
བསྐྱེད་པའི་རྒྱུའི་བརྩོན་འགྲུས་ཡང་དག་པར་སྤོང་བའི་རྣམ་པ་བཞིའོ། 
།བརྩོན་འགྲུས་དང་ལྡན་པ་ནི་སེམས་ལས་སུ་རུང་བ་ཉིད་དུ་བྱེད་པས། 
ཏིང་ངེ་འཛིན་ཡོངས་སུ་སྦྱོང་བའི་ལམ་ལ། 
འདུན་པ་དང་། 
བརྩོན་འགྲུས་དང་། 
སེམས་དང་། 
དཔྱོད་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པའི་རྣམ་པ་བཞིའོ། 
།སེམས་ཡོངས་སུ་སྦྱང་བ་བྱས་པ་ལ་དྲོ་བ་དང་རྩེ་མོའི་སྦྱོར་བ་འབྱུང་བས་མངོན་པར་རྟོགས་པར་སྦྱོར་བའི་ལམ་ལ་དྲོ་བ་དང་རྩེ་མོའི་ངོ་བོ་ཉིད། 
དད་པ་དང་། 
བརྩོན་འགྲུས་དང་། 
དྲན་པ་དང་། 
ཏིང་ངེ་འཛིན་དང་། 
ཤེས་རབ་ཀྱི་དབང་པོའི་རྣམ་པ་ལྔའོ། 
།དྲོ་བ་ལ་སོགས་པ་ཐོབ་པ་ལ་བཟོད་པ་དང་ཆོས་ཀྱི་མཆོག་འབྱུང་བས་མངོན་པར་རྟོགས་པ་དང་འབྲེལ་བའི་ལམ་ལ་བཟོད་པ་དང་ཆོས་མཆོག་གི་ངོ་བོ་ཉིད། 
དད་པ་དང་། 
བརྩོན་འགྲུས་དང་། 
དྲན་པ་དང་། 
ཏིང་ངེ་འཛིན་དང་། 
ཤེས་རབ་ཀྱི་སྟོབས་ཀྱི་རྣམ་པ་ལྔའོ། 
།དྲོ་བ་ལ་སོགས་པ་བཞི་རྟོགས་པ་ལ་བདེན་པ་མཐོང་བའི་ལམ་འབྱུང་བས། 
མངོན་པར་རྟོགས་པའི་ལམ་ལ་དྲན་པ་དང་། 
ཆོས་རབ་ཏུ་རྣམ་པར་འབྱེད་པ་དང་། 
བརྩོན་འགྲུས་དང་། 
དགའ་བ་དང་། 
ཤིན་ཏུ་སྦྱངས་པ་དང་། 
ཏིང་ངེ་འཛིན་དང་། 
བཏང་སྙོམས་ཡང་དག་བྱང་ཆུབ་ཀྱི་ཡན་ལག་གི་རྣམ་པ་བདུན་ནོ། 
།བདེན་པ་མཐོང་བ་ཡོངས་སུ་ཤེས་པ་ལ་བསྒོམ་པའི་ལམ་འབྱུང་བས། 
རྣམ་པར་དག་པར་[^277K]ངེས་པར་འབྱིན་པའི་ལམ་ལ་ཡང་དག་པའི་ལྟ་བ་དང་། 
རྟོག་པ་དང་། 
ངག་དང་། 
ལས་ཀྱི་མཐའ་དང་། 
འཚོ་བ་དང་། 
རྩོལ་བ་དང་། 
དྲན་པ་དང་། 
ཏིང་ངེ་འཛིན་འཕགས་པའི་ལམ་ཡན་ལག་བརྒྱད་ཀྱི་རྣམ་པ་བརྒྱད་དེ། 
དེ་ལྟར་ན་སློབ་མ་རྣམས་ལ་ཀུན་ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བདུན་ཡིན་ནོ། 
།ལམ་ཤེས་པ་ཉིད་ལ་གཉེན་པོའི་ལམ། 
།ལྟ་བས་བྱས་པའི་གཉེན་པོ་དང་། 
།དེའི་རྒྱུ་མཚན་གྱི་རྣམ་པར་རྟོག་པའི་གཉེན་པོ་དང་། 
ཁམས་གསུམ་པ་ལ་སྨོན་པའི་གཉེན་པོ་ཞེས་བྱ་བ་དེ་ལྟ་བུའི་ངོ་བོ་ཉིད་ལ་གོ་རིམས་བཞིན་དུ་སྟོང་པ་དང་། 
བདག་མེད་པའི་རྣམ་པའི་ངོ་བོ་ཉིད་ནི་རྣམ་པར་ཐར་པའི་སྒོ་དང་པོའོ། 
།འགོག་པ་དང་། 
ལམ་གྱི་བདེན་པའི་རྣམ་པའི་ངོ་བོ་ཉིད་ནི་གཉིས་པའོ། 
།མི་རྟག་པ་དང་། 
སྡུག་བསྔལ་བ་དང་། 
ཀུན་འབྱུང་བའི་བདེན་པའི་རྣམ་པའི་ངོ་བོ་ཉིད་ནི་གསུམ་པ་[^278K]སྟེ། 
དེ་ལྟར་ན་རྣམ་པར་ཐར་པའི་སྒོ་གསུམ་གྱི་རྣམ་པ་གསུམ་མོ། 
།སྤྲུལ་པའི་ལམ་ལ། 
གཟུགས་ཀྱི་འདུ་ཤེས་རྣམ་པར་མ་བཤིག་པ་དང་རྣམ་པར་བཤིག་པའི་ཕྱིར། 
གོ་རིམས་བཞིན་དུ་ནང་གཟུགས་ཅན་དང་གཟུགས་ཅན་མ་ཡིན་པས་ཕྱི་རོལ་གྱི་གཟུགས་རྣམས་ལ་ལྟའོ་ཞེས་བྱ་བ་སྤྲུལ་པའི་སྒྲིབ་པའི་གཉེན་པོར་རྣམ་པར་ཐར་པ་འདི་གཉིས་དང་། 
གཟུགས་སྡུག་པ་དང་མི་སྡུག་པ་སྤྲུལ་པ་ལ་གོ་རིམས་བཞིན་དུ་དགའ་བ་དང་མི་དགའ་བའི་ཀུན་ནས་ཉོན་མོངས་པ་དེ་དག་གི་གཉེན་པོར་སྡུག་པའི་རྣམ་པར་ཐར་པའི་སྒོ་ལུས་ཀྱིས་མངོན་སུམ་དུ་བྱས་ནས་རྫོགས་པར་བྱས་ཏེ། 
གནས་སོ་ཞེས་བྱ་བ་རྣམ་པར་ཐར་པ་གཅིག་སྟེ་དེ་ལྟར་ན་རྣམ་པར་ཐར་པའི་སྒོ་རྣམ་པ་གསུམ་མོ། 
།མཐོང་བའི་ཆོས་ལ་བདེ་བར་གནས་པའི་ལམ་ལ་ཐར་པ་དང་མཐུན་པར་གནས་པའི་ལམ་གྱི་རང་བཞིན་ལ་གཟུགས་མེད་པའི་སྙོམས་པར་འཇུག་པའི་རྣམ་པ་བཞི་དང་ཞི་བར་གནས་པའི་ལམ་གྱི་རང་བཞིན་ལ་འདུ་ཤེས་དང་ཚོར་བ་འགོག་པའི་རྣམ་པ་གཅིག་སྟེ་དེ་ལྟར་ན་རྣམ་པ་ལྔའོ། 
།འཇིག་རྟེན་ལས་འདས་པའི་ལམ་ལ་བསམ་གཏན་བཞི་དང་གཟུགས་མེད་པ་དང་འགོག་པའི་སྙོམས་པར་འཇུག་པ་དག་སྟེ་དགུའོ། 
།སྤོང་བའི་[^279K]ལམ་ལ་བར་ཆད་མེད་པའི་ལམ་གྱི་རྣམ་པ་བདེན་པ་བཞིས་བསྡུས་པ་ཉོན་མོངས་པ་དང་མི་ལྡན་པའི་མཚན་ཉིད་བཞིའོ། 
།སངས་རྒྱས་ཉིད་ཀྱི་ལམ་ལ། 
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྣམ་པ་བཅུ་སྟེ། 
དེ་ལྟར་ན་བྱང་ཆུབ་སེམས་དཔའ་རྣམས་[^280K]ལ་ལམ་ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བཞིའོ། 
།རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི་ཤིན་ཏུ་ཕུལ་དུ་བྱུང་བའི་ཕྱིར་ཐུན་མོང་མ་ཡིན་པའི་ལམ་གཅིག་པུ་ཁོ་ན་ཡིན་ཏེ། 
དེ་ལ་ནི་གནས་དང་གནས་མ་ཡིན་པ་དང་། 
ལས་ཀྱི་རྣམ་པར་སྨིན་པ་དང་། 
མོས་པ་སྣ་ཚོགས་དང་། 
འཇིག་རྟེན་གྱི་ཁམས་དུ་མ་དང་། 
དབང་པོ་མཆོག་དང་མཆོག་མ་ཡིན་པ་དང་། 
ཐམས་ཅད་དུ་འགྲོ་བའི་ལམ་དང་། 
ཀུན་ནས་ཉོན་མོངས་པ་དང་། 
རྣམ་པར་བྱང་བ་དང། 
སྔོན་གྱི་གནས་རྗེས་སུ་དྲན་པ་དང་། 
འཆི་འཕོ་དང་། 
སྐྱེ་བ་དང་། 
ཟག་པ་ཟད་པ་མཁྱེན་པའི་སྟོབས་ཀྱི་རྣམ་པ་བཅུ་དང་། 
ང་ནི་སངས་རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང་། 
འདོད་ཆགས་ལ་སོགས་པ་བར་ཆད་བྱེད་པ་ཉིད་དུ་བརྗོད་པ་དང་། 
ཐམས་ཅད་ཤེས་པ་ཉིད་ལ་སོགས་པའི་ལམ་ངེས་པར་འབྱུང་བ་ཉིད་དུ་རབ་ཏུ་བསྟན་པ་དང་། 
བདག་ཉིད་ཀྱི་ཟག་པ་ཟད་པ་ཉིད་དུ་ཞལ་གྱིས་བཞེས་པ་ལ་རྒོལ་བ་པོ་མེད་པས་མི་འཇིགས་པའི་རྣམ་པ་བཞི་དང་། 
རྣམ་གྲངས་དང་། 
ཆོས་ཀྱི་མཚན་ཉིད་དང་། 
ཡུལ་གྱི་སྐད་དང་། 
ཆོས་རབ་ཏུ་དབྱེ་བའི་ཡུལ་ལ་གོ་རིམས་བཞིན་དུ་ཆོས་དང་། 
དོན་དང་། 
ངེས་པའི་ཚིག་དང་། 
སྤོབས་པ་སོ་སོ་ཡང་དག་པར་རིག་པའི་རྣམ་པ་བཞི་དང་། 
འཁྲུལ་པ་དང་། 
ཅ་ཅོ་དང་། 
དྲན་པ་ཉམས་པ་དང་། 
ཐུགས་མཉམ་པར་མ་བཞག་པ་དང་། 
ཐ་དད་པ་ཉིད་ཀྱི་འདུ་ཤེས་དང་། 
སོ་སོར་མ་བརྟགས་པའི་བཏང་སྙོམས་མི་མངའ་བའི་རྣམ་པ་དྲུག་དང་། 
འདུན་པ་[^281K]དང་། 
བརྩོན་འགྲུས་དང་། 
དྲན་པ་དང་། 
ཏིང་ངེ་འཛིན་དང་། 
ཤེས་རབ་དང་། 
རྣམ་པར་གྲོལ་བ་ལས་ཉམས་པ་མི་མངའ་བའི་རྣམ་པ་དྲུག་དང་། 
སྐུ་དང་གསུང་དང་ཐུགས་ཀྱི་ཕྲིན་ལས་རྣམས་[^282K]ཡེ་ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བའི་རྣམ་པ་གསུམ་དང་། 
འདས་པ་དང་། 
མ་འོངས་པ་དང་། 
ད་ལྟར་བྱུང་བ་ལ། 
མ་ཆགས་མ་ཐོགས་པའི་ཡེ་ཤེས་ཀྱི་རྣམ་པ་[^283K]གསུམ་སྟེ། 
དེ་ལྟར་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་དང་། 
སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དང་། 
ཆོས་ཐམས་ཅད་ལ་མངའ་སྒྱུར་བའི་རང་འབྱུང་དང་། 
རྣམ་པ་ཐམས་ཅད་མངོན་པར་རྫོགས་པར་བྱང་ཆུབ་པའི་སངས་རྒྱས་ཉིད་ཀྱི་རྣམ་པ་གསུམ་སྟེ། 
དེ་ལྟར་ན་སངས་རྒྱས་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་ནི་སུམ་ཅུ་རྩ་དགུའོ། 
།དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་ཉན་ཐོས་དང་བྱང་ཆུབ་སེམས་དཔའི་བྱེ་བྲག་གིས། 
གོ་རིམས་བཞིན་དུ་ཟག་པ་མེད་པ་དང་། 
ཟག་པ་དང་བཅས་པ་དག་ཀྱང་ཡིན་ནོ། 
།ལམ་ཤེས་པ་ཉིད་ཀྱི་རྣམ་པ་ནི་བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་ཤིན་ཏུ་མ་སྤངས་པའི་ཕྱིར་ཟག་པ་དང་བཅས་པ་ཁོ་ན་ཡིན་ནོ། 
།རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྣམ་པ་ནི་ཡང་དག་པར་རྫོགས་པའི་སངས་རྒྱས་ཀྱིས་ཉོན་མོངས་པ་དང་ཤེས་བྱའི་སྒྲིབ་པའི་བག་ཆགས་དང་བཅས་ཏེ་རྣམ་པ་ཐམས་ཅད་དུ་སྤངས་པས་ཆོས་ཐམས་ཅད་ལ་མངའ་སྒྱུར་བའི་ཕྱིར་ཟག་པ་མེད་པ་ཁོ་ན་དག་ཡིན་ཏེ། 
རྣམ་པ་རྣམས་གཅིག་ཏུ་བསྡོམས་ན་རྣམ་པ་བརྒྱ་བདུན་ཅུ་རྩ་གསུམ་ཡོད་དོ། 
།སྦྱོར་བ་ཁྱད་པར་ཅན་དག་གིས་རྣམ་པ་རྣམས་བསྒོམ་དགོས་ན་དེ་དག་ཀྱང་སྦྱོར་བ་པོ་མེད་པར་བརྗོད་པར་མི་ནུས་པས་མཉན་པ་ལ་སོགས་པའི་སྣོད་སྦྱོར་བ་པོ། 
སངས་རྒྱས་རྣམས་ལ་ལྷག་པར་བྱས། 
།དེ་ལ་དགེ་བའི་རྩ་བ་བསྐྲུན། 
།དགེ་བའི་བཤེས་ཀྱི་མགོན་བཅས་པ། 
།འདི་མཉན་པ་[^284K]ཡི་སྣོད་ཡིན་ནོ། 
།སངས་རྒྱས་བསྟེན་དང་ཀུན་འདྲི་དང་། 
།སྦྱིན་དང་ཚུལ་ཁྲིམས་སོགས་སྤྱོད་པས[^285K]། 
།ལེན་དང་འཛིན་པ་ལ་སོགས་པའི། 
།སྣོད་དུ་དམ་པ་རྣམས་བཞེད་དོ། 
།ཞེས་བྱ་བ་གསུངས་ཏེ། 
འདས་པ་དང་ད་ལྟར་བྱུང་བའི་སངས་རྒྱས་རྣམས་ལ་སྤྱིར་དགེ་བའི་རྩ་བ་བསྐྲུན་ཅིང་སྦྱངས་པ་དང་། 
དེ་བཞིན་གཤེགས་པ་རྣམས་ལ་ལུས་ལ་སོགས་པའི་བསྙེན་བཀུར་གྱིས་མཉེས་པར་བྱ་བ་[^286K]དང་། 
ཐེ་ཚོམ་གྱི་དོན་ཡོངས་སུ་འདྲི་བ་དང་། 
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་བཅུ་སྒྲུབ་པ་དང་ལྡན་པ་དང་། 
[^287K]དགེ་བའི་བཤེས་གཉེན་དག་གིས་བྱིན་གྱིས་བརླབས་པ་རྣམས་ནི། 
གོ་རིམས་ཇི་ལྟ་བར་རྣམ་པའི་མཚན་ཉིད་ཅན་གྱི་ཡུམ་འདིའི་གཞུང་མཉན་པ་[^288K]དང་། 
འཛིན་པ་དང་། 
དོན་མི་བརྗེད་པ་དང་། 
ཚུལ་བཞིན་ཡིད་ལ་བྱེད་པའི་སྣོད་ཉིད་ཡིན་པར་སངས་རྒྱས་ལ་སོགས་པ་བཞེད་དོ། 
།དེ་ལྟར་སྦྱོར་བ་པོ་བསྟན་ནས་སྦྱོར་བ། 
གཟུགས་ལ་སོགས་ལ་མི་གནས་ཕྱིར། 
།དེ་ལ་སྦྱོར་བ་བཀག་པའི་ཕྱིར། 
།དེ་ཡི་དེ་བཞིན་ཉིད་ཟབ་ཕྱིར། 
།དེ་རྣམས་གཏིང་དཔག་དཀའ་བའི་ཕྱིར། 
།དེ་དག་ཚད་ནི་མེད་ཕྱིར་དང་། 
།ཚེགས་ཆེན་ཡུན་རིངས་[^289K]རྟོགས་པའི་ཕྱིར། 
།ལུང་བསྟན་ཕྱིར་མི་ལྡོག་ཉིད་དང་། 
།ངེས་འབྱུང་བར་ཆད་མེད་བཅས་དང་། 
།བྱང་ཆུབ་ཉེ་དང་མྱུར་བ་དང་། 
།གཞན་དོན་འཕེལ་མེད་འགྲིབ་མེད་ཕྱིར། 
།ཆོས་དང་ཆོས་མིན་སོགས་མི་མཐོང་། 
།གཟུགས་སོགས་བསམ་མི་ཁྱབ་མི་མཐོང་། 
།གཟུགས་སོགས་དེ་ཡི་མཚན་མ་དང་། 
།དེ་ཡི་ངོ་བོ་རྣམ་མི་རྟོག 
།འབྲས་བུ་རིན་ཆེན་སྦྱིན་བྱེད་དང་། 
།དེ་ནི་དག་པ་མཚམས་དང་བཅས། 
།ཞེས་བྱ་བ་གསུངས་ཏེ། 
གཟུགས་ལ་སོགས་པ་ལ་ངོ་བོ་ཉིད་མེད་པ་ཉིད་ཀྱིས་མི་གནས་པ་དང་། 
དེ་དག་ལ་མི་སྦྱོར་བ་ཉིད་སྦྱོར་བ་ཡིན་པ་དང་། 
གཟུགས་ལ་སོགས་པ་དེ་དག་ཉིད་དེ་བཞིན་ཉིད་ཀྱི་ངོ་བོ་ཉིད་ཀྱིས་ཟབ་པ་དང་། 
གཏིང་དཔག་དཀའ་བ་དང་། 
ཚད་མེད་པ་ཞེས་བྱ་བ་དེ་ལྟར་རྟོགས་པ་རྣམས་ཀྱི་གྲངས་བཞིན་དུ་གཟུགས་ལ་སོགས་པ་ལ་མི་གནས་པ་དང་། 
མི་སྦྱོར་བ་དང་། 
ཟབ་པ་དང་། 
གཏིང་དཔག་དཀའ་བ་དང་། 
ཚད་མེད་པའི་སྦྱོར་བ་སྟེ་ལྔ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲག་པ་དང་མི་སྐྲག་པ་དང་། 
ཡང་དག་པར་འཛིན་པ་དང་། 
བར་ཆད་ཀྱི་ཆོས་སྤོང་བ་དང་། 
རྟག་ཏུ་ཆོས་སྒོམ་པ་དང་། 
ཟག་པ་མེད་པའི་ཆོས་གསར་གྱི་རྟེན་ཉིད་དང་། 
འབྲས་བུ་ཆོས་ཀྱི་སྐུ་མངོན་པར་འགྲུབ་པ་དང་། 
ཆོས་ཀྱི་འཁོར་ལོ་རབ་ཏུ་བསྐོར་བ་དང་། 
འཕེལ་བ་དང་འགྲིབ་པ་མི་མཐོང་བ་དང་། 
འདོད་པའི་ཁམས་སུ་མི་དམིགས་པ་དང་། 
གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པར་རློམ་པ་མེད་པ་དང་། 
གཟུགས་དང་། 
དེའི་མཚན་མ་དང་། 
དེའི་ངོ་བོ་ཉིད་དུ་རྣམ་པར་མི་རྟོག་པ་དང་། 
འབྲས་བུ་དང་པོ་མཐོང་བ་དང། 
གཟུགས་རྣམ་པར་དག་པ་དང་། 
ལོ་སྐོར་དུ་མངོན་པར་བརྩོན་པ་མི་འདོར་བ་ཞེས་བྱ་བ་ལ་སོགས་པའི་སྒྲུབ་པ་དང་ལྡན་པ་རྣམས་ཀྱི་གོ་རིམས་བཞིན་དུ། 
ཚེགས་ཆེན་པོས་ཡུན་རིང་པོ་ཞིག་ནས་མངོན་པར་རྫོགས་པར་འཚང་རྒྱ་བ་དང་། 
ལུང་བསྟན་པ་འཐོབ་པ་དང་། 
ཕྱིར་མི་ལྡོག་པ་ཉིད་དང་། 
ངེས་པར་འབྱུང་བ་དང་། 
བར་ཆད་མེད་པ་དང་། 
ཡང་དག་པར་མངོན་པར་རྫོགས་པའི་བྱང་ཆུབ་ལ་ཉེ་བ་དང་། 
མྱུར་དུ་མངོན་པར་རྫོགས་པར་བྱང་ཆུབ་པ་དང་། 
གཞན་གྱི་དོན་དང་། 
འཕེལ་བ་དང། 
འགྲིབ་པ་མེད་པ་དང་། 
ཆོས་དང་ཆོས་མ་ཡིན་པ་ལ་སོགས་པར་མི་དམིགས་པ་དང་། 
གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པ་འགོག་པ་དང་། 
གཟུགས་ལ་སོགས་པའི་དངོས་པོར་རྣམ་པར་མི་རྟོག་པ་དང་། 
འབྲས་བུ་རིན་པོ་ཆེ་སྦྱིན་པ་དང་། 
རྣམ་པར་དག་པ་དང་། 
ས་མཚམས་ལ་སྦྱོར་བ་དང་རྣམ་པ་བཅོ་ལྔ་སྟེ་སྦྱོར་བ་ཉི་ཤུ་ཡིན་ནོ། 
།ཡོན་ཏན་མཐོང་བ་སྔོན་དུ་བཏང་ན་སྦྱོར་བ་རྣམས་ལ་ཤིན་ཏུ་གོམས་པར་བྱེད་པས་སྦྱོར་བའི་འོག་ཏུ་དེ་དག་གི་ཡོན་ཏན། 
བདུད་ཀྱི་མཐུ་བཅོམ་ལ་སོགས་པ། 
།ཡོན་ཏན་རྣམ་པ་བཅུ་བཞིའོ། 
།ཞེས་བྱ་བ་གསུངས་ཏེ། 
བདུད་ཀྱི་མཐུ་བཅོམ་པ་དང་། 
སངས་རྒྱས་ཀྱིས་དགོངས་ཤིང་མཁྱེན་པ་ཉིད་དང་། 
སངས་རྒྱས་ཀྱིས་མངོན་སུམ་དུ་མཛད་པ་དང་། 
ཡང་དག་པར་རྫོགས་པའི་བྱང་ཆུབ་དང་ཉེ་བར་གྱུར་པ་དང་། 
དོན་ཆེན་པོ་ཉིད་ལ་སོགས་པ་དང་། 
ཡུལ་དཔྱད་པ་དང་། 
ཟག་པ་མེད་པའི་ཡོན་ཏན་ཐམས་ཅད་རྫོགས་པ་དང་། 
སྨྲ་བའི་སྐྱེས་བུ་ཉིད་དང་། 
མི་ཕྱེད་པ་ཉིད་དང་། 
དགེ་བའི་རྩ་བ་ཐུན་མོང་མ་ཡིན་པ་སྐྱེ་བ་དང་། 
དམ་བཅས་པའི་དོན་ཇི་ལྟ་བ་བཞིན་དུ་སྒྲུབ་པ་དང་། 
འབྲས་བུ་རྒྱ་ཆེན་པོ་ཡོངས་སུ་འཛིན་པ་དང་། 
སེམས་ཅན་གྱི་དོན་སྒྲུབ་པ་དང་། 
ངེས་པར་འཐོབ་པ་ཞེས་བྱ་བའི་ཡོན་ཏན་རྣམས་ཏེ། 
གྲངས་བཞིན་དུ་སངས་རྒྱས་རྣམས་ཀྱིས་བྱིན་གྱིས་བརླབས་པ་དང་། 
དགོངས་པ་དང་ཡེ་ཤེས་ཀྱིས་གཟིགས་པ་དང་། 
ཉེ་བར་གྱུར་པ་དང་། 
ཕན་ཡོན་ཆེན་པོ་དང་། 
བྱ་བ་བྱེད་པ་དང་། 
གཉེན་པོའི་ཆོས་ཡོངས་སུ་རྫོགས་པ་དང་། 
རྣམ་པ་ཐམས་ཅད་མཁྱེན་པ་ཉིད་ཀྱི་གཏམ་བརྗོད་པ་དང་། 
གྲོགས་མཛད་པ་དང་། 
དགའ་བ་རྒྱ་ཆེན་པོ་སྐྱེད་པ་དང་། 
དེའི་དམ་བཅས་པའི་ཚིག་ལ་རྗེས་སུ་ཡི་རང་བ་དང་། 
ཆོས་ཟབ་མོ་མངོན་པར་འདོད་པ་དང་། 
སེམས་ཅན་གྱི་དོན་བྱེད་པ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་ཚང་བར་རྙེད་པ་ཞེས་བྱ་བ་དེ་དག་ཕྱིན་ཅི་མ་ལོག་པའི་སྦྱོར་བ་ལ་མངོན་པར་དགའ་བ་ལ་འབྱུང་ཞིང་འཐོབ་པས་ཡོན་ཏན་བཅུ་བཞི་ཡིན་ནོ། 
།དེའི་འོག་ཏུ་ཡང་གང་ཞིག་ཡོངས་སུ་སྤངས་པས་སྦྱོར་བ་རྣམས་བསྒོམ་པར་བྱ་བ་སྦྱོར་བའི་བར་ཆད་བྱེད་པའི་སྐྱོན་གང་དག་ཅིག་ཡིན་ཞེ་ན། 
དེ་དག་གི་བར་ཆད་དུ་འགྱུར་བའི་སྐྱོན། 
སྐྱོན་ནི་བཅུ་ཚན་བཞིར་བཅས་པ། 
།དྲུག་ཏུ་ངེས་པར་རྟོགས་པར་བྱ། 
།ཞེས་བྱ་བ་གསུངས་ཏེ། 
ཚེགས་ཆེན་པོས་འཐོབ་པ་དང་། 
།སྤོབས་པ་ཧ་ཅང་མྱུར་བ་དང་། 
ལུས་ཀྱི་གནས་ངན་ལེན་དང་། 
སེམས་ཀྱི་གནས་ངན་ལེན་དང་། 
རིགས་པ་མ་ཡིན་པས་བསྐྱེད་པའི་ཁ་དོན་[^290K]བྱེད་པ་ལ་སོགས་པ་དང་། 
ཕྱིར་ཕྱོགས་པའི་རྒྱུ་མཚན་འཛིན་པ་ཉིད་དང་། 
རྒྱུ་ལ་མངོན་པར་ཞེན་པ་ཉམས་པ་དང་། 
གྱ་ནོམ་པའི་རོ་མྱང་བ་ཉམས་པ་དང་། 
རྣམ་པ་ཐམས་ཅད་དུ་ཐེག་པའི་མཆོག་ཀུན་དུ་འཛིན་པ་ཉམས་པ་དང་། 
རྟག་ཏུ་ཆེད་དུ་བྱ་བ་ཉམས་པ་ཞེས་བྱ་བ་ནི་བཅུ་ཚན་དང་པོའོ། 
།རྒྱུ་དང་འབྲས་བུ་འབྲེལ་པ་ཉམས་པ་དང་། 
གོང་ན་མེད་པ་ཉམས་པ་དང་། 
ཡུལ་རྣམ་པ་མང་པོ་ལ་རྣམ་པར་རྟོག་པའི་སྤོབས་པ་འབྱུང་བ་དང་། 
ཡི་གེར་འདྲི་བ་ལ་མངོན་པར་ཞེན་པ་དང་། 
དངོས་པོ་མེད་པ་ལ་[^291K]མངོན་པར་ཞེན་པ་དང་། 
ཡི་གེ་ལ་མངོན་པར་ཞེན་པ་དང་། 
ཡི་གེ་[^292K]ཡུལ་ལ་སོགས་པ་ཡིད་ལ་བྱེད་པ་དང་། 
རྙེད་པ་དང་བཀུར་སྟི་དང་ཚིགས་སུ་བཅད་པའི་རོ་མྱང་བ་དང་། 
ལམ་མ་ཡིན་པས་ཐབས་ལ་མཁས་པ་ཚོལ་བ་ཞེས་བྱ་བ་ནི་བཅུ་ཚན་གཉིས་པའོ། 
།གྲངས་བཞིན་དུ་ཉན་པ་པོ་དང་འཆད་པ་པོ་དག་སྔ་མ་དང་ཕྱི་མ་གང་ཡང་རུང་བ་དང་མངོན་པར་འབྲེལ་བས། 
འདུན་པ་དང་། 
སྙོམ་[^293K]ལས་ཀྱིས་ཉམས་པ་དང་། 
འདུན་པའི་ཡུལ་ཐ་དད་པས་ཉམས་པ་དང་། 
འདོད་ཆེན་ཆུང་བ་དང་འདོད་ཆེན་ཆུང་བ་མ་ཡིན་པ་ཉིད་ཀྱིས་ཉམས་པ་དང་། 
སྦྱངས་པའི་ཡོན་ཏན་དང་ལྡན་པ་དང་མི་ལྡན་པ་དག་དང་། 
དགེ་བ་དང་དགེ་བ་མ་ཡིན་པའི་ཆོས་ཉིད་དང་། 
གཏོང་བ་དང་སེར་སྣ་བྱེད་པ་དང་། 
སྦྱིན་པ་དང་མི་ལེན་པ་དང་། 
མགོ་སྨོས་པས་གོ་བ་དང་། 
རྣམ་པར་སྤྲོས་པས་གོ་བ་ཉིད་དང་། 
མདོ་ལ་སོགས་པའི་ཆོས་མངོན་པར་ཤེས་པ་དང་མངོན་པར་མི་ཤེས་པ་ཉིད་དང་། 
ཕ་རོལ་ཏུ་ཕྱིན་པ་དྲུག་དང་ལྡན་པ་དང་། 
མི་ལྡན་པ་ཞེས་བྱ་བ་ནི་བཅུ་ཚན་གསུམ་པའོ། 
།དེ་ཁོ་ན་བཞིན་དུ་ཐབས་དང་ཐབས་མ་ཡིན་པ་ལ་མཁས་པ་དང་། 
གཟུངས་ཐོབ་པ་དང་མ་ཐོབ་པ་དག་དང་། 
ཡི་གེར་འདྲི་འདོད་པ་དང་། 
ཡི་གེར་འདྲི་མི་འདོད་པ་དག་དང་། 
འདོད་པའི་འདུན་པ་དང་བྲལ་བ་དང་མ་བྲལ་བ་ཉིད་ཅེས་བྱ་བ་བཞི་དང་། 
ངན་སོང་གི་འགྲོ་བ་ལ་ཕྱིར་ཕྱོགས་པ་དང་། 
བདེ་འགྲོར་འགྲོ་བ་ལ་ཡིད་བདེ་བ་སྟེ་གཉིས་དང་། 
འཆད་པ་པོ་དང་ཉན་པ་པོ་དག་སྔ་མ་དང་ཕྱི་མ་གང་ཡང་རུང་བ་འབྲེལ་པས་གྲངས་བཞིན་དུ་གཅིག་པུ་དང་། 
འཁོར་ལ་མངོན་པར་དགའ་བ་ཉིད་དང་། 
གོ་སྐབས་མི་འབྱེད་པ་ཉིད་དང་རྗེས་སུ་འབྲེལ་པར་འདོད་པ་ཉིད་དང་། 
ཟང་ཟིང་ཅུང་ཟད་ཙམ་འདོད་པ་ཉིད་དང་། 
དེ་སྦྱིན་པར་མི་འདོད་པ་ཉིད་དང་། 
སྲོག་གི་བར་ཆད་དུ་འགྱུར་བ་དང་མི་འགྱུར་བའི་ཕྱོགས་སུ་འགྲོ་བ་ཞེས་བྱ་བ་བཞི་སྟེ། 
བཅུ་ཚན་བཞི་པའོ། 
།དེ་བཞིན་དུ་མུ་གེ་བྱུང་བའི་ཕྱོགས་སུ་འགྲོ་བ་དང་མི་འགྲོ་བ་དང་། 
ཆོམ་རྐུན་པ་ལ་སོགས་པས་དཀྲུགས་པའི་ཕྱོགས་སུ་འགྲོ་བ་དང་མི་འགྲོ་བ་དང་། 
ཁྱིམ་ལྟ་བས་ཡིད་མི་བདེ་བ་ཞེས་བྱ་བ་གསུམ་དང་། 
བདུད་ཀྱིས་འབྱེད་པའི་སྦྱོར་བ་དང་བཅོས་མ་ཉེ་བར་སྒྲུབ་པ་དང་། 
ཡུལ་ཇི་ལྟ་བ་བཞིན་མ་ཡིན་པར་དགའ་བ་བསྐྱེད་པ་ཞེས་བྱ་བ་གཞན་གསུམ་སྟེ། 
དེ་ལྟར་ན་སྐྱོན་བཞི་བཅུ་རྩ་དྲུག་ཡིན་ནོ། 
།གོ་རིམས་བཞིན་དུ་ཡོན་ཏན་དང་སྐྱོན་བླང་བ་དང་དོར་བས་སྦྱོར་བ་རྣམས་བསྒོམ་པར་བྱ་བ་ནི་མཚན་ཉིད་ཤེས་པ་སྔོན་དུ་འགྲོ་བ་ཅན་ཡིན་པས་སྐྱོན་གྱི་འོག་ཏུ་དེ་དག་གི་མཚན་ཉིད། 
གང་གིས་མཚོན་དེ་མཚན་ཉིད་དུ། 
།ཤེས་བྱ་དེ་ཡང་རྣམ་པ་གསུམ། 
།ཤེས་པ་ཁྱད་པར་བྱེད་པ་སྟེ། 
།ངོ་བོ་ཉིད་གང་མཚོན་བྱ་ཡང་། 
།ཞེས་བྱ་བ་གསུངས་ཏེ། 
བྱེད་པར་སྒྲུབ་པས་འདིས་སྦྱོར་བ་རྣམས་མཚོན་པར་བྱེད་པས་ན། 
ཤེས་པ་དང་། 
ཁྱད་པར་དང་། 
བྱེད་པ་དང་། 
ལས་སུ་སྒྲུབ་པས་[^294K]དེ་རྣམས་མཚོན་པར་བྱ་བ་ཡིན་པས་ངོ་བོ་ཉིད་ཀྱི་མཚན་ཉིད་དེ། 
མཚན་ཉིད་ནི་རྣམ་པ་བཞིར་ཤེས་པར་བྱའོ། 
།དེ་ལ་ཤེས་པའི་མཚན་ཉིད་ཐམས་ཅད་མཁྱེན་པ་ཉིད་[^295K]གསུམ་གྱི་དབྱེ་བས་ཐ་དད་པ་ལ། 
རེ་ཞིག་ཐམས་ཅད་ཤེས་པ་ཉིད་ཀྱི་སྒོ་ནས། 
དེ་བཞིན་གཤེགས་པ་འབྱུང་བ་དང་། 
།འཇིག་རྟེན་འཇིག་[^296K]མེད་བདག་ཉིད་དང་། 
།སེམས་ཅན་སེམས་ཀྱི་སྤྱོད་པ་དང་། 
།དེ་བསྡུས་པ་དང་ཕྱིར་ལྟས་དང་། 
།མི་ཟད་པ་ཡི་རྣམ་པ་དང་། 
།ཆགས་བཅས་སོགས་དང་རྒྱ་ཆེན་དང་། 
།ཆེན་པོར་གྱུར་དང་ཚད་མེད་དང་། 
།རྣམ་ཤེས་བསྟན་དུ་མེད་པ་དང་། 
།སེམས་བལྟར་[^297K]མེད་དང་ཤེས་པ་དེ། 
།གཡོ་བ་ལ་སོགས་ཞེས་བྱ་དང་། 
།དེ་ལས་གཞན་ཡང་དེ་དག་ནི། 
།དེ་བཞིན་ཉིད་ཀྱི་རྣམ་པར་ཤེས། 
།ཐུབ་པས་དེ་བཞིན་ཉིད་རྟོགས་དེ(ཏེ)། 
།གཞན་ལ་བསྟན་པ་ཞེས་བྱ་འདི། 
།ཐམས་ཅད་ཤེས་པ་ཉིད་སྐབས་ཀྱི། 
།ཤེས་པའི་མཚན་ཉིད་བསྡུས་པ་ཡིན། 
།ཞེས་བྱ་བ་གསུངས་ཏེ། 
དེ་བཞིན་གཤེགས་པ་འབྱུང་བ་དང་། 
འཇིག་རྟེན་འཇིག་པ་མེད་པ་དང་། 
སེམས་ཅན་གྱི་སེམས་ཀྱི་སྤྱོད་པ་དང་། 
སེམས་བསྡུས་པ་དང་། 
སེམས་རྣམ་པར་གཡེངས་པ་དང་། 
སེམས་མི་ཟད་པའི་རྣམ་པ་དང་། 
སེམས་འདོད་ཆགས་དང་བཅས་པ་ལ་སོགས་པ་དང་། 
སོགས་པ་ཞེས་བྱ་བའི་སྒྲས་བསྡུས་པ་སེམས་འདོད་ཆགས་དང་བྲལ་བ་དང་། 
སེམས་རྒྱ་ཆེན་པོ་དང་། 
སེམས་ཆེན་པོར་གྱུར་པ་དང་། 
སེམས་ཚད་མེད་པ་དང་། 
སེམས་བསྟན་དུ་མེད་པ་དང་། 
སེམས་བལྟར་མེད་པ་དང་། 
སེམས་གཡོ་བ་ལ་སོགས་པ་དང་། 
གཡོ་བ་ལ་སོགས་པ་དེ་བཞིན་ཉིད་ཀྱི་རྣམ་པ་ཅན་དང་། 
དེ་བཞིན་གཤེགས་པས་དེ་བཞིན་ཉིད་རྟོགས་པ་དེ་གཞན་ལ་བསྟན་ཅིང་བཏགས་པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་གིས[^298K]། 
ཚུལ་བཞིན་དུ་ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པས་ན། 
ཤེས་པའི་མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། 
།དེའི་འོག་ཏུ་ལམ་ཤེས་པ་ཉིད་ཀྱི་སྒོ་ནས། 
སྟོང་ཉིད་མཚན་མ་མེད་བཅས་དང། 
།སྨོན་པ་རྣམ་པར་སྤངས་པ་དང། 
།སྐྱེ་མེད་འགག་པ་མེད་སོགས་དང། 
།ཆོས་ཉིད་རྣམ་པར་འཁྲུག་མེད་དང། 
།འདུ་མི་བྱེད་དང་རྣམ་མི་རྟོག 
།རབ་དབྱེ་མཚན་ཉིད་མེད་ཉིད་ལ། 
།ལམ་ཤེས་ཉིད་ཀྱི་སྐབས་ཀྱིས་ནི། 
།ཤེས་པའི་མཚན་ཉིད་ཡིན་པར་བཞེད། 
།ཅེས་བྱ་བ་གསུངས་ཏེ། 
སྟོང་པ་དང། 
མཚན་མ་མེད་པ་དང། 
སྨོན་པ་མེད་པ་དང། 
སྐྱེ་བ་མེད་པ་དང། 
འགག་པ་མེད་པ་དང། 
སོགས་པ་ཞེས་བྱ་བའི་སྒྲས་བསྡུས་པ། 
ཀུན་ནས་ཉོན་མོངས་པ་མེད་པ་དང། 
རྣམ་པར་བྱང་བ་མེད་པ་དང། 
དངོས་པོ་མེད་པ་དང། 
ངོ་བོ་ཉིད་དང། 
རྟེན་མེད་པ་དང། 
ནམ་མཁའི་མཚན་ཉིད་དེ་དྲུག་དང། 
ཆོས་ཉིད་རྣམ་པར་འཁྲུག་པ་མེད་པ་དང། 
འདུ་མི་བྱེད་པ་དང། 
རྣམ་པར་མི་རྟོག་པ་དང། 
རབ་ཏུ་དབྱེ་བ་དང། 
མཚན་ཉིད་མེད་པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་ཁྱད་པར་བཅུ་དྲུག་གིས་ཇི་ལྟ་བ་བཞིན་དུ་ལམ་ཤེས་པ་ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་པ་ཡིན་ནོ། 
།དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་སྒོ་ནས། 
དེ་ནི་ཉིད་ཀྱི་ཆོས་རྟེན་ནས། 
།གནས་དང་གུས་པར་བྱ་བ་དང་། 
།བླ་མ་ཉིད་དང་མཉེས་པ་དང་། 
།དེ་ལ་མཆོད་དང་བྱེད་མེད་དང་། 
།ཀུན་དུ་འཇུག་མཁྱེན་གང་ཡིན་དང་། 
།མ་མཐོང་སྟོན་པར་མཛད་པ་དང་། 
།འཇིག་རྟེན་སྟོང་ཉིད་རྣམ་པ་དང་། 
།བརྗོད་དང་ཤེས་མཛད་མངོན་སུམ་མཛད། 
།བསམ་མི་ཁྱབ་དང་ཞི་ཉིད་སྟོན། 
།འཇིག་རྟེན་འདུ་ཤེས་འགོག་པ་ལ། 
།རྣམ་པ་ཀུན་མཁྱེན་ཚུལ་ལ་ནི། 
།ཤེས་པའི་མཚན་ཉིད་ཅེས་བཤད་དོ། 
།ཞེས་བྱ་བ་གསུངས་ཏེ། 
དེ་བཞིན་གཤེགས་པ་དེ་ཉིད་ཀྱི་ཆོས་ལ་མངོན་པར་བརྟེན་ནས་གནས་པ་དང་། 
གུས་པར་བྱ་བ་དང་། 
བླ་མར་བྱ་བ་དང་། 
མཉེས་པར་བྱ་བ་དང་མཆོད་པ་དང་བྱེད་པ་མེད་པ་ཉིད་དང་། 
ཐམས་ཅད་དུ་འགྲོ་བ་དང་། 
མ་མཐོང་བའི་དོན་སྟོན་པ་དང་། 
འཇིག་རྟེན་སྟོང་པ་ཉིད་ཀྱི་རྣམ་པ་དང་། 
འཇིག་རྟེན་སྟོང་པ་ཉིད་དུ་བརྗོད་པ་དང་། 
འཇིག་རྟེན་སྟོང་པ་ཉིད་དུ་ཤེས་པར་མཛད་པ་དང་། 
འཇིག་རྟེན་སྟོང་པ་ཉིད་དུ་མཐོང་བར་མཛད་པ་དང་། 
བསམ་གྱིས་མི་ཁྱབ་པ་ཉིད་དུ་སྟོན་པ་དང་། 
ཞི་བ་ཉིད་དུ་སྟོན་པ་དང་། 
འཇིག་རྟེན་འགོག་པ་དང་། 
འདུ་ཤེས་འགོག་པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་གིས་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བ་དག་མཚོན་པས་ན། 
ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ། 
།དེ་ལྟར་བར་སྐབས་ཀྱི་ཚིགས་སུ་བཅད་པ་དགུས་ཤེས་པའི་མཚན་ཉིད་སྤྱིའི་ངོ་བོ་ཉིད་དུ་བརྗོད་ནས། 
ཤེས་པའི་རྣམ་པས་ཡོངས་སུ་བཅད་པ་རྣམས་ཀྱི་ཁྱད་པར་ཤེས་པར་བྱ་བ་ཡིན་པས་ཤེས་པའི་མཚན་ཉིད་ཀྱི་འོག་ཏུ་བར་སྐབས་ཀྱི་ཚིགས་སུ་བཅད་པས་ཁྱད་པར་གྱི་མཚན་ཉིད། 
བསམ་མི་ཁྱབ་སོགས་ཁྱད་པར་གྱིས། 
།ཁྱད་ཞུགས་བདེན་པའི་སྤྱོད་ཡུལ་ཅན། 
།སྐད་ཅིག་མ་ནི་བཅུ་དྲུག་གིས། 
།ཁྱད་པར་མཚན་ཉིད་བཤད་པ་ཡིན། 
།ཞེས་བྱ་བ་གསུངས་ཏེ། 
བསམ་གྱིས་མི་ཁྱབ་པ་དང་། 
མི་མཉམ་པ་ལ་སོགས་པའི་ཁྱད་པར་གྱིས་ཁྱད་པར་དུ་བྱས་པའི་སྡུག་བསྔལ་ལ་སོགས་པའི་བདེན་པའི་ཡུལ་ཅན་ཆོས་དང་རྗེས་སུ་ཤེས་པའི་བཟོད་པ་དང་ཤེས་པའི་མཚན་ཉིད་བཅུ་དྲུག་གིས་ལམ་ཤེས་པ་ཉིད་ལ་སོགས་པའི་སྦྱོར་བ་དག་མཚོན་པས་ན་ཁྱད་པར་གྱི་མཚན་ཉིད་ཡིན་ནོ། 
།ཡང་བསམ་གྱིས་མི་ཁྱབ་པ་ལ་སོགས་པའི་ཁྱད་པར་གང་ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པ་གསུམ་པོ། 
བསམ་མི་ཁྱབ་དང་མི་མཉམ་[^299K]དང་། 
།གཞལ་དང་བགྲང་ལས་ཡང་དག་འདས། 
།འཕགས་པ་ཀུན་སྡུད་[^300K]མཁས་པ་ཡིས། 
།རིག་བྱ་ཐུན་མོང་མིན་ཤེས་ཉིད། 
།ཤེས་མྱུར་བྲི་དང་གང་མེད་དང་། 
།སྒྲུབ་དང་ཡང་དག་འགྲུབ་པ་དང་། 
།དམིགས་པ་རྟེན་དང་བཅས་པ་དང་། 
།མཐའ་དག་པ་དང་ཡོངས་འཛིན་དང་། 
།རོ་མྱང་མེད་དང་ཁྱད་པར་ནི། 
།བཅུ་དྲུག་བདག་ཉིད་ཤེས་བྱ་སྟེ། 
།གང་གིས་ལམ་ནི་གཞན་དག་ལས། 
།ཁྱད་དུ་འཕགས་པས་ཁྱད་པར་ལམ། 
།ཞེས་བྱ་བ་གསུངས་ཏེ། 
ཡང་དག་པར་རྫོགས་པའི་སངས་རྒྱས་ལ་སོགས་པས་ལེགས་པར་ཡོངས་སུ་བཟུང་བའི་ཤེས་རབ་ཀྱི་སྟོབས་ཀྱིས་བསམ་གྱིས་མི་ཁྱབ་པ་ཉིད་དང་། 
མི་མཉམ་པ་ཉིད་དང་། 
གཞལ་བ་ལས་ཡང་དག་པར་འདས་པ་དང་། 
བགྲང་བ་ལས་ཡང་དག་པར་འདས་པ་དང་། 
འཕགས་པའི་གང་ཟག་ཐམས་ཅད་སྡུད་པ་དང་། 
སྐྱེས་བུ་མཁས་པས་རིག་པར་བྱ་བ་ཉིད་དང་། 
ཉན་ཐོས་ལ་སོགས་པའི་སྤྱོད་ཡུལ་མ་ཡིན་པའི་དངོས་པོ་ཡོངས་སུ་ཤེས་པ་དང་། 
རང་གི་ལུགས་ལ་[^301K]ལྟོས་པའི་མངོན་པར་ཤེས་པ་ཤིན་ཏུ་མྱུར་བའི་ཤེས་པ་དང་། 
ཀུན་རྫོབ་དང་དོན་དམ་པའི་བདེན་པ་ལ་བརྟེན་པའི་ཆོས་ཐམས་ཅད་བྲི་བ་མེད་པ་དང། 
གང་བ་མེད་པའི་ངོ་བོ་དང་། 
འཁོར་གསུམ་རྣམ་པར་དག་པས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་ཏུ་རབ་ཏུ་སྒྲུབ་པ་[^302K]དང་། 
ཡང་དག་པའི་སྦྱོར་བས་[^303K]བསྐལ་པ་དུ་མར་བསྒྲུབས་པའི་བསོད་ནམས་དང་ཡེ་ཤེས་ཡང་དག་པར་འགྲུབ་པ་དང་། 
རྣམ་པར་མི་རྟོག་པར་ཆོས་ཐམས་ཅད་ལ་དམིགས་པ་དང་། 
ཆོས་ཀྱི་དབྱིངས་ཀྱི་ངོ་བོ་ཉིད་བྱང་ཆུབ་སེམས་དཔའི་རྟེན་དང་། 
སྨོན་ལམ་ལ་སོགས་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་རྒྱུའི་[^304K]ཚོགས་པ་དང། 
དགེ་བའི་བཤེས་གཉེན་གྱིས་[^305K]ཐབས་ཀྱིས་ཡོངས་སུ་བཟུང་བ་དང་། 
མངོན་པར་ཞེན་པའི་རོ་མྱང་བ་མེད་པ་དང་བཅུ་དྲུག་གི་བདག་ཉིད་ཅེས་བྱ་བ་ནི། 
གོ་རིམས་བཞིན་དུ་སྡུག་བསྔལ་ལ་སོགས་པའི་བདེན་པའི་སྐད་ཅིག་མ་རྣམས་ཀྱི་ཁྱད་པར་ཡིན་ཏེ། 
གང་གིས་ཉན་ཐོས་ལ་སོགས་པའི་ལམ་རྣམས་ལས་བྱང་ཆུབ་སེམས་དཔའ་ལ་སོགས་པའི་ལམ་ཤེས་པ་ཉིད་ལ་སོགས་པ་གཉིས་ནི། 
ཁྱད་པར་གྱི་ལམ་ཡིན་པར་ཁྱད་ཞུགས་སོ། 
།དེའི་ཕྱིར་དེ་དག་གི་ནི་ཇི་སྐད་བཤད་པའི་ཁྱད་པར་དང་བྲལ་བའི་མངོན་པར་ཞེན་པ་ལ་སོགས་པ་སྐྱེ་བའི་མཚན་ཉིད་ཀྱིས་གོ་སླ་བའི་ཕྱིར་མ་བཤད་དོ། 
།ཁྱད་པར་གྱི་མཚན་ཉིད་ཀྱིས་རྣམ་པར་བཅད་པ་[^306K]རྣམས་ཀྱི་བྱེད་པ་གང་ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པ་གཉིས་ཀྱིས་བྱེད་པའི་མཚན་ཉིད། 
ཕན་དང་བདེ་དང་སྐྱོབ་པ་དང། 
།མི་རྣམས་ཀྱི་ནི་སྐྱབས་དག་དང། 
།གནས་དང་དཔུང་གཉེན་གླིང་དང་ནི། 
།ཡོངས་འདྲེན་པ་ཞེས་བྱ་བ་དང་། 
།ལྷུན་གྱིས་གྲུབ་དང་ཐེག་གསུམ་གྱི། 
།འབྲས་བུ་མངོན་སུམ་མི་བྱེད་བདག 
།ཐ་མ་རྟེན་གྱི་མཛད་པ་སྟེ། 
།འདི་ནི་བྱེད་པའི་མཚན་ཉིད་ཡིན། 
།ཞེས་བྱ་བ་གསུངས་ཏེ། 
མ་འོངས་པའི་ཕན་པ་དང་། 
ཚེ་འདིའི་བདེ་བ་དང་། 
སྡུག་བསྔལ་མེད་པའི་རྣམ་པར་སྨིན་པ་མ་ཡིན་པའི་ཆོས་ཉིད་ཉེ་བར་བསྒྲུབ་པའི་དོན་གྱིས། 
ཐམས་ཅད་ཤེས་པ་ཉིད་ཀྱི་ཕན་པ་ལ་སོགས་པའི་བྱེད་པ་གསུམ་མོ། 
།གཏན་དུ་ཕན་པ་དང་། 
སྡུག་བསྔལ་གྱི་རྒྱུ་བཟློག་པ་དང་། 
འཁོར་བ་དང་མྱ་ངན་ལས་འདས་པ་མཉམ་པ་ཉིད་དུ་རྟོགས་པ་དང་། 
རང་དང་གཞན་གྱི་[^307K]དོན་རྟོགས་པའི་རྟེན་གྱི་ངོ་བོ་དང་། 
གཞན་གྱི་དོན་སྒྲུབ་པ་དང་། 
སེམས་ཅན་གྱི་དོན་ལྷུན་གྱིས་གྲུབ་པར་འཇུག་པ་དང་། 
ཐེག་པ་གསུམ་གྱི་[^308K]ངེས་པར་འབྱུང་བའི་འབྲས་བུ་མངོན་སུམ་དུ་མི་བྱེད་པ་ཞེས་བྱ་བ་འདི་རྣམས་དུས་ཇི་ལྟ་བ་བཞིན་དུ་ཡང་དག་པར་ཉེ་བར་སྒྲུབ་པའི་དོན་གྱིས་ལམ་ཤེས་པ་ཉིད་ཀྱི་སྐྱབས་ལ་སོགས་པའི་བྱེད་པ་བདུན་ནོ། 
།རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་ཐམས་ཅད་སྟོན་པ་ཉེ་བར་བསྒྲུབ་པའི་དོན་གྱིས། 
རྣམ་པ་ཐམས་ཅད་མཁྱེན་པ་ཉིད་ལ་ནི་རྟེན་གྱི་མཛད་པ་གཅིག་སྟེ། 
དེ་ལྟར་ན་བྱེད་པའི་རྣམ་པ་དག་གིས་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚོན་པས་ན་བྱེད་པའི་མཚན་ཉིད་ཡིན་ནོ། 
།བྱེད་པའི་མཚན་ཉིད་ཀྱིས་ཤེས་པར་བྱས་པ་རྣམས་ཀྱི་ངོ་བོ་ཉིད་གང་ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པ་གསུམ་གྱིས་[^309K]ངོ་བོ་ཉིད་ཀྱི་མཚན་ཉིད། 
ཉོན་མོངས་རྟགས་དང་མཚན་མ་དང་། 
།མི་མཐུན་ཕྱོགས་དང་གཉེན་པོ་དང་། 
།དབེན་དང་དཀའ་དང་ངེས་པ་དང་། 
།ཆེད་དུ་བྱ་དང་མི་དམིགས་དང་། 
།མངོན་པར་ཞེན་པ་བཀག་པ་དང་། 
།དམིགས་པ་ཞེས་བྱ་གང་ཡིན་དང་། 
།མི་མཐུན་ཐོགས་པ་མེད་དང་དེ། 
།གཞི་མེད་འགྲོ་མེད་སྐྱེ་མེད་དང་། 
།དེ་བཞིན་ཉིད་ནི་མི་དམིགས་དང་། 
།ངོ་བོ་ཉིད་བཅུ་དྲུག་བདག་ཉིད། 
།མཚོན་ཆ་[^310K]ལྟ་བུར་མཚོན་པས་ན། 
།མཚན་ཉིད་བཞི་པར་[^311K]བཞེད་པ་ཡིན། 
།ཞེས་བྱ་བ་གསུངས་ཏེ། 
འདོད་ཆགས་ལ་སོགས་པའི་ཉོན་མོངས་པ་དང་། 
དེའི་རྟགས་ལུས་ཀྱི་གནས་ངན་ལེན་དང་། 
དེའི་མཚན་མ་ཚུལ་བཞིན་མ་ཡིན་པ་ཡིད་ལ་བྱེད་པ་ལ་སོགས་པ་དང་། 
འདོད་ཆགས་དང་འདོད་ཆགས་མེད་པ་ལ་སོགས་པ་མི་མཐུན་པའི་ཕྱོགས་དང་གཉེན་པོ་དག་སྟོང་པ་ཉིད་ཀྱིས་ཐམས་ཅད་ཤེས་པ་ཉིད་ཀྱི་དབེན་པའི་ངོ་བོ་ཉིད་བཞིའོ། 
།དོན་དམ་པར་མེད་པའི་སེམས་ཅན་མྱ་ངན་ལས་བཟླ་བར་[^312K]དཀའ་བ་དང་། 
ཐེག་པ་གཞན་དུ་མི་ལྟུང་བའི་མཚན་ཉིད་ཀྱི་མཐའ་གཅིག་ཏུ་ངེས་པ་དང་། 
ཡུན་རིང་པོ་ནས་བསྒྲུབ་པར་བྱ་བ་མཆོག་ཉིད་ཀྱི་ཆེད་དུ་བྱ་བ་དང་། 
བསྒོམ་པར་བྱ་བ་དང་སྒོམ་པ་པོའི་[^313K]ཆོས་མི་དམིགས་པ་དང་། 
དངོས་པོར་མངོན་པར་ཞེན་པ་མཐའ་དག་བཀག་པ་ཞེས་བྱ་བ་དེ་ལྟ་བུ་དག་ནི་ལམ་ཤེས་པ་ཉིད་ཀྱི་ངོ་བོ་ཉིད་ལྔའོ། 
།ཐམས་ཅད་ཤེས་པ་ཉིད་དང་ལམ་ཤེས་པ་ཉིད་ཀྱིས་བསྡུས་པའི་དངོས་པོའི་ཁྱད་པར་ལ་དམིགས་པ་དང་། 
འཇིག་རྟེན་གྱི་སྒྲུབ་པའི་འཛིན་པ་ལ་སོགས་པ་ལས་བཟློག་སྟེ་བསྟན་པས་མི་མཐུན་པ་དང་། 
གཟུགས་ལ་སོགས་པ་ཐོགས་པ་མེད་པར་ཤེས་པ་དང་། 
ཤེས་བྱ་དང་ཤེས་པ་མི་དམིགས་པས་གཞི་མེད་པ་དང་། 
དེ་བཞིན་ཉིད་ཀྱིས་འགྲོ་བ་མེད་པ་དང་། 
གཟུགས་ལ་སོགས་པ་ངོ་བོ་ཉིད་མེད་པས་སྐྱེ་བ་མེད་པ་དང་། 
དངོས་པོ་དང་དངོས་པོ་མེད་པ་ལ་སོགས་པ་གསུམ་གྱི་ངོ་བོ་དེ་བཞིན་ཉིད་མི་དམིགས་པ་ཞེས་བྱ་བ་དེ་ལྟ་བུ་དག་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ངོ་བོ་ཉིད་བདུན་ནོ། 
།དེ་ལྟར་ན་ངོ་བོ་ཉིད་བཅུ་དྲུག་གིས་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚན་ཉིད་དང་ལྡན་པ་བཞིན་དུ་མཚོན་པས་དེ་ལྟར་ན་བཞི་པ་ངོ་བོ་ཉིད་ཀྱི་མཚན་ཉིད་དུ་བཞེད་དོ། 
།དེ་ལྟར་ན་སྤྱིར་གཅིག་ཏུ་བསྡོམས་ན་ནི་མཚན་ཉིད་དགུ་བཅུ་རྩ་གཅིག་ཏུ་འགྱུར་རོ། 
།ཐར་པའི་ཆ་དང་མཐུན་པའི་དགེ་བའི་རྩ་བ་དང་ལྡན་པ་ཁོ་ན་ལ་ཇི་སྐད་བཤད་པའི་སྦྱོར་བ་ཡོངས་སུ་ཤེས་པ་འབྱུང་བས། 
ཐར་པའི་ཆ་དང་མཐུན་པ། 
མཚན་མེད་རབ་ཏུ་སྦྱིན་ལ་སོགས། 
།ཡང་དག་སྒྲུབ་ལ་མཁས་པ་ནི། 
།རྣམ་པ་ཐམས་ཅད་རྟོགས་འདི་ལ། 
།ཐར་པའི་ཆ་དང་མཐུན་པར་འདོད། 
།ཅེས་བྱ་བ་གསུངས་ཏེ། 
མཚན་མ་མེད་པར། 
དམིགས་པའི་ཤེས་པའི་རྣམ་པས། 
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ནས་རྣམ་པ་ཐམས་ཅད་མཁྱེན་པ་ཉིད་ལ་ཐུག་པ་རྣམས་རང་གི་རྒྱུད་ལ་སྐྱེད་པར་[^314K]མཁས་པ་ནི། 
རྣམ་པ་ཐམས་ཅད་མངོན་པར་རྫོགས་པར་རྟོགས་པ་འདི་ལ་ཐར་པའི་ཆ་དང་མཐུན་པ་ཡིན་པར་འདོད་དོ། 
།མཁས་པ་དེ་གང་ཡིན་ཞེ་ན། 
དེ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ། 
སངས་རྒྱས་སོགས་དམིགས་དད་པ་དང་། 
།སྦྱིན་སོགས་སྤྱོད་ཡུལ་བརྩོན་འགྲུས་དང་། 
།བསམ་པ་ཕུན་ཚོགས་དྲན་པ་དང་། 
།རྣམ་པར་མི་རྟོག་ཏིང་འཛིན་དང་། 
།ཆོས་རྣམས་རྣམ་པ་ཐམས་ཅད་དུ། 
།ཤེས་པའི་ཤེས་རབ་དང་རྣམ་ལྔ། 
།རྫོགས་པའི་བྱང་ཆུབ་རྣོན་པོ་ཡིས། 
།རྟོགས་སླ་རྟུལ་པོས་རྟོགས་དཀར་བཞེད། 
།ཅེས་བྱ་བ་གསུངས་ཏེ། 
དད་པ་དང་། 
བརྩོན་འགྲུས་དང་། 
དྲན་པ་དང་། 
ཏིང་ངེ་འཛིན་དང་། 
ཤེས་རབ་ཁྱད་པར་ཅན། 
དབང་པོའི་ངོ་བོ་ཉིད་མ་ཡིན་པ་གྲངས་བཞིན་དུ། 
སངས་རྒྱས་དང་། 
སྦྱིན་པ་དང་། 
བསམ་པ་ཕུན་སུམ་ཚོགས་པ་དང་། 
རྣམ་པར་མི་རྟོག་པ་[^315K]དང་། 
ཆོས་ཐམས་ཅད་ཀྱི་རྣམ་པ་ཐམས་ཅད་ཡོངས་སུ་ཤེས་པ་ལ་སོགས་པའི་[^316K]ཡུལ་རྣམ་པ་ལྔ་ལ་མཁས་པ་ཡིན་ནོ། 
།དེ་ལྟ་མོད་ཀྱི་ཐམས་ཅད་ཀྱིས་བླ་ན་མེད་པའི་བྱང་ཆུབ་འཐོབ་པ་མ་ཡིན་ཏེ། 
འདི་ལྟར་དད་པ་ལ་སོགས་པ་ཆེན་པོ་རྣོན་པོས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྟོགས་པར་སླ་ལ། 
དེ་དག་ཉིད་རྟུལ་པོས་ནི་རྟོགས་པར་དཀའོ་ཞེས་བྱ་བ་འདི་ནི་ཆོས་ཉིད་ཡིན་པས་ཤུགས་ཀྱིས་ན་འབྲིང་པོ་རྣམས་ཀྱིས་ནི་རང་སངས་རྒྱས་ཀྱི་བྱང་ཆུབ་རྟོགས་ལ། 
ཆུང་ངུ་རྣམས་ཀྱིས་ནི་ཉན་ཐོས་ཀྱི་བྱང་ཆུབ་རྟོགས་སོ་ཞེས་བྱ་བ་འདི་འཕངས་པ་ཡིན་ནོ། 
།ཐར་པའི་ཆ་དང་མཐུན་པ་སྐྱེས་པའི་སྤྲོ་བ་ཅན་ལ་ངེས་པར་འབྱེད་པའི་ཆ་དང་མཐུན་པ་འབྱུང་བས། 
དྲོ་བ་རྣམས་ཀྱི་དམིགས་པ་འདིར། 
།སེམས་ཅན་ཐམས་ཅད་ཡིན་པར་བསྔགས། 
།དེ་དག་ཉིད་ལ་སེམས་མཉམ་སོགས། 
།རྣམ་པ་དག་ནི་བཅུར་བཤད་དོ། 
།བདག་ཉིད་སྡིག་པ་ལས་ལྡོག་ཅིང། 
།སྦྱིན་ལ་སོགས་ལ་གནས་པས་གཞན། 
།དེ་དག་ལ་ནི་འགོད་པ་དང། 
།བསྔགས་པ་བརྗོད་དང་མཐུན་པ་ཉིད། 
།རྩེར་གྱུར་དེ་བཞིན་བཟོད་པ་ནི། 
།རང་གཞན་རྟེན་ཅན་བདེན་ཤེས་པ། 
།ཆོས་མཆོག་དེ་བཞིན་སེམས་ཅན་རྣམས། 
སྨིན་བྱེད་སོགས་ཀྱིས་ཤེས་པར་བྱ། 
།ཞེས་བྱ་བ་གསུངས་ཏེ། 
རྣམ་པ་ཐམས་ཅད་མངོན་པར་[^317K]རྫོགས་པར་རྟོགས་པ་འདི་ལ་མཉམ་པ་དང། 
བྱམས་པ་དང།ཕན་པ་དང། 
ཁོང་ཁྲོ་བ་མེད་པ་དང། 
རྣམ་པར་འཚེ་བ་མེད་པའི་སེམས་ཀྱི་རྣམ་པ་ལྔ་དང། 
ཕ་དང་མའི་སེམས་དང། 
སྤུན་དང་སྲིང་མོའི་སེམས་དང། 
བུ་དང་བུ་མོའི་སེམས་དང། 
བཤེས་དང་གྲོགས་ཀྱི་སེམས་དང། 
གཉེན་དང་སྣག་གི་གཉེན་མཚམས་ཀྱི་སེམས་ཀྱི་རྣམ་པ་གཞན་ལྔས། 
སེམས་ཅན་ལ་དམིགས་པ་ནི་དྲོ་བར་གྱུར་པ་ཡིན་པར་བཞེད་དོ། 
།མདོར་ན་མི་དགེ་བ་དང་དགེ་བ་ལ་གྲངས་བཞིན་དུ་སྤོང་བ་དང་ལེན་པའི་སྒོ་ནས་ལྡོག་པ་དང་ཞུགས་པའི་བདག་ཉིད་ཅན། 
དེའི་སྒོ་ནས་གཞན་རྣམས་སྡིག་པ་ལས་ལྡོག་པ་དང་། 
དགེ་བ་ལ་གནས་པ་དག་ལ་སྦྱོར་བའི་རྣམ་པ་གཉིས་དང་། 
གཞན་བདག་ཉིད་[^318K]དེ་བཞིན་ཉིད་དུ་ཞུགས་པ་ལ་བསྔགས་པ་བརྗོད་པ་དང་། 
མཐུན་པར་བྱེད་པ་རྣམ་པ་གཉིས་པོ་ཆོས་ཀྱི་རབ་ཏུ་དབྱེ་བས་ནི་རྣམ་པ་མཐའ་ཡས་པ་ཞེས་བྱ་བ་དེ་རྣམས་ཀྱིས་སེམས་ཅན་ལ་དམིགས་པ་ནི་རྩེ་མོར་གྱུར་པ་ཡིན་ནོ། 
།རྩེ་མོར་གྱུར་པ་ལ་རང་དང་གཞན་གྱི་རྟེན་གྱི་དབྱེ་བས་དམིགས་པ་དང་རྣམ་པ་དག་ཇི་ལྟ་བ་དེ་བཞིན་དུ་སྦྱོར་བ་དང་བསྔགས་པ་བརྗོད་པ་དང་མཐུན་པ་ཉིད་ཀྱི་རྣམ་པ་རྣམས་ཀྱིས་རང་དང་གཞན་གྱི་རྟེན་གྱི་སྡུག་བསྔལ་ལ་སོགས་པའི་བདེན་པ་ལ་དམིགས་པ་དམིགས་པ་ནི་[^319K]བཟོད་པ་ཡིན་ནོ། 
།སྔ་མ་བཞིན་དུ་རང་དང་གཞན་གྱི་རྟེན་ཅན་ཁོ་ན་སྨིན་པར་བྱེད་པ་དང་གྲོལ་བར་བྱེད་པ་ལ་སོགས་པའི་རྣམ་པ་དག་གིས་སེམས་ཅན་ལ་དམིགས་པ་ནི་ཆོས་ཀྱི་མཆོག་ཡིན་ཏེ། 
དེ་ལྟར་ན་ངེས་པར་འབྱེད་པའི་ཆ་དང་མཐུན་པ་ཡིན་ནོ། 
།རྣམ་པ་དང་ལམ་དང་གཞི་ཐམས་ཅད་རྣམ་པར་བསྒོམ་པའི་དབྱེ་བས་གོ་རིམས་བཞིན་དུ་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་མངོན་པར་རྟོགས་པ་རྣམ་པ་གསུམ་ལ་འཇིག་རྟེན་པའི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བས་འཇིག་རྟེན་ལས་འདས་པའི་མཐོང་བ་དང་བསྒོམ་པའི་ལམ་རྟོགས་པ་ཡིན་ལ་རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པ་གསུམ་ལ་ནི་བསྒོམ་པ་གོང་ནས་གོང་གི་གནས་སྐབས་ཀྱི་ཁྱད་པར་གྱིས། 
རྣམ་པ་ཐམས་ཅད་དུ་ཁྱད་པར་གྱི་ལམ་གྱིས་བསྡུས་པའི་ཡེ་ཤེས་ཟག་པ་མེད་པ་ཆུང་ངུ་དང་འབྲིང་དང་ཆེན་པོ་རིམ་གྱིས་སྐྱེ་བ་ཡིན་པས་ཅིག་ཅར་སྐྱེ་བ་དགག་པར་བྱ་བའི་ཕྱིར་ངེས་པར་འབྱེད་པའི་ཆ་ལ་སོགས་པའི་ཐ་སྙད་དུ་གསུངས་པ་[^320K]ཡིན་པར་ཤེས་པར་བྱའོ། 
།ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་ལ་ཇི་སྐད་བཤད་པའི་ངེས་པར་འབྱེད་པའི་ཆ་དང་མཐུན་པ་འབྱུང་བས་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་གྱི་མཚན་ཉིད། 
ངེས་འབྱེད་ཡན་ལག་ནས་བཟུང་སྟེ། 
།མཐོང་དང་གོམས་པའི་ལམ་དག་ལ། 
།བྱང་ཆུབ་སེམས་དཔའ་གང་དག་གནས། 
།དེ་འདིར་ཕྱིར་མི་ལྡོག་པའི་ཚོགས། 
།ཞེས་བྱ་བ་གསུངས་ཏེ། 
དཔའ་བོ་གང་དག་ངེས་པར་འབྱེད་པའི་ཆ་དང་མཐུན་པ་བཞི་དང་། 
མཐོང་བའི་ལམ་དང་བསྒོམ་པའི་ལམ་འཆང་བར་འགྱུར་བ་ལ། 
དེ་དང་དེ་རྟོགས་པའི་ཚུལ་གྱིས་གནས་པ་དེ་དག་ནི། 
བྱང་ཆུབ་སེམས་དཔའ་སློབ་པ་ཕྱིར་མི་ལྡོག་པའི་དགེ་འདུན་ཡིན་ནོ།། 
།།བམ་པོ་བཞི་པ[^321K]། 
དེ་རྣམས་ཀྱི་མཚན་ཉིད་མ་འདྲེས་པ་གང་ཡིན་ཞེ་ན། 
རེ་ཞིག་བར་སྐབས་ཀྱི་ཚིགས་སུ་བཅད་པ་གཅིག་གིས་ངེས་པར་འབྱེད་པའི་ཆ་དང་མཐུན་པ་ལ་གནས་པ་རྣམས་ཀྱི་མཚན་ཉིད། 
གཟུགས་ལ་སོགས་ལས་ལྡོག་སོགས་རྟགས། 
།རྣམ་པ་ཉི་ཤུར་བརྗོད་པ་ཡིས། 
།ངེས་འབྱེད་ཡན་ལག་ལ་གནས་པའི[^322K]། 
།ཕྱིར་མི་ལྡོག་པའི་མཚན་ཉིད་འདི། 
།ཞེས་བྱ་བ་གསུངས་ཏེ། 
གཟུགས་ལ་སོགས་པ་ལས་ལྡོག་པ་དང་། 
ཐེ་ཚོམ་མེད་པ་ལ་སོགས་པའི་རྣམ་པ། 
རྣམ་པ་ཉི་ཤུས་ངེས་པར་འབྱེད་པའི་ཆ་དང་མཐུན་པ་ལ་གནས་པ་རྣམས་ཀྱི་ཕྱིར་མི་ལྡོག་པའི་མཚན་ཉིད་ཤེས་པར་བྱ་བ་ཡིན་ནོ། 
།ཡང་ལྡོག་པ་ལ་སོགས་པའི་མཚན་ཉིད་དེ་དག་གང་ཡིན་ཞེ་ན། 
དེ་དག་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ་དྲུག་པོ། 
གཟུགས་ལ་སོགས་ལས་ལྡོག་པ་དང་། 
།ཐེ་ཚོམ་མི་ངལ་ཟད་པ་དང་། 
།བདག་ཉིད་དགེ་བ་ལ་གནས་ཤིང་། 
།གཞན་དག་དེ་ལ་འགོད་པ་[^323K]དང་། 
།གཞན་གྱི་རྟེན་ཅན་སྦྱིན་སོགས་དང་། 
།ཟབ་མོའི་དོན་ལའང་སོམ་ཉི་མེད། 
།བྱམས་ལུས་སོགས་དང་སྒྲིབ་པ་ནི། 
།རྣམ་པ་ལྔ་དང་མི་འགྲོགས་དང་། 
།བག་ལ་ཉལ་ཀུན་འཇོམས་པ་དང་། 
།དྲན་པ་དང་ནི་ཤེས་བཞིན་དང་། 
།གོས་ལ་སོགས་པ་གཙང་བ་དང་། 
།ལུས་ལ་སྲིན་བུ་རྣམས་མི་འབྱུང་། 
།གྱ་གྱུ་མེད་སེམས་སྦྱངས་པ་ནི། 
།ལེན་དང་སེར་སྣ་མེད་སོགས་དང་། 
།ཆོས་ཉིད་ལྡན་པར་འགྲོ་ཉིད་དང་། 
།སེམས་ཅན་དོན་དུ་དམྱལ་ཚོལ་དང་། 
།གཞན་གྱིས་དཀྲི་[^324K]བར་མི་བཏུབ་དག།[^325K]ལམ་གཞན་ཉེ་བར་སྟོན་བདུད་ལ། 
།བདུད་ཅེས་བྱ་བར་རྟོགས་པ་དང་། 
།སངས་རྒྱས་དགྱེས་པའི་སྤྱོད་པ་སྟེ། 
།རྟགས་ནི་ཉི་ཤུ་དེ་དག་གིས། 
།དྲོད་དང་རྩེ་མོ་བཟོད་བཅས་དང་། 
།ཆོས་མཆོག་རྣམས་ལ་གནས་པ་ནི། 
།རྫོགས་པའི་བྱང་ཆུབ་ལས་མི་ལྡོག 
།ཅེས་བྱ་བ་གསུངས་ཏེ། 
ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པའི་ཆོས་ལས་ལྡོག་པ་དང་། 
ཤེས་ནས་དད་པ་ཐོབ་པས་ཐེ་ཚོམ་ཟད་པ་དང་། 
སྨོན་ལམ་[^326K]གྲུབ་པས་ལོག་པར་ལྟ་བ་དང་། 
དམྱལ་བ་དང་། 
ཡི་དགས་དང་། 
དུད་འགྲོར་སྐྱེ་བ་དང་། 
སངས་རྒྱས་ཀྱི་བཀའ་མི་ཐོས་པ་དང་། 
ཡུལ་མཐའ་འཁོབ་ཏུ་སྐྱེ་བ་དང་། 
དབང་པོ་མ་ཚང་བ་དང་། 
གླེན་པ་དང་། 
ལྐུགས་པའི་དངོས་པོ་དང་། 
ལྷ་ཚེ་རིང་པོར་སྐྱེ་བ་ཞེས་བྱ་བ་མི་ཁོམ་པ་བརྒྱད་ཟད་པ་དང་། 
སྙིང་རྗེས་བདག་དང་གཞན་དགེ་བའི་ཆོས་ལ་སྦྱོར་བ་དང་། 
བདག་དང་གཞན་དུ་བརྗེ་བ་[^327K]ཉིད་ཀྱིས་སེམས་ཅན་གཞན་གྱི་ཡུལ་ལ་ཡོངས་སུ་བསྔོས་པའི་སྦྱིན་པ་ལ་སོགས་པ་དང་། 
ཆོས་ཡང་དག་པར་རྟོགས་པས་ཟབ་མོའི་དོན་ལ་ཡང་སོམ་ཉི་མི་བྱེད་པ་དང་། 
གཞན་ལ་ཕན་པ་ཉིད་དུ་ཞུགས་པས་བྱམས་པའི་ལུས་དང་ངག་དང་ཡིད་ཀྱི་ལས་དང་། 
སྦྱོར་བ་ཕུན་སུམ་ཚོགས་པས་སྒྲིབ་པ་ལྔ་པོ། 
འདོད་པ་ལ་འདུན་པ་དང་། 
གནོད་སེམས་དང་། 
གཉིད་དང་། 
རྨུགས་པ་དང་། 
རྒོད་པ་དང་། 
འགྱོད་པ་དང་། 
ཐེ་ཚོམ་དག་དང་མི་འགྲོགས་པ་དང་། 
གཉེན་པོ་རྣམ་པར་བསྒོམས་པ་ཉིད་ཀྱིས་མ་རིག་པ་ལ་སོགས་པའི་བག་ལ་ཉལ་བ་[^328K]ཐམས་ཅད་འཇོམས་པ་དང་། 
རྟག་ཏུ་མཉམ་པར་གཞག་པ་ཉིད་ཀྱིས་དྲན་པ་དང་ཤེས་བཞིན་དང་ལྡན་པ་དང་། 
གཙང་སྦྲ་ཀུན་དུ་སྤྱོད་པ་ཉིད་ཀྱིས་གོས་ལ་སོགས་པ་ཡོངས་སུ་སྤྱོད་པ་གཙང་བ་ཞེས་བྱ་བ་རྣམ་པ་བཅུ་གཅིག་དང་། 
དགེ་བའི་རྩ་བ་འཇིག་རྟེན་ལས་མངོན་པར་འཕགས་པ་ཉིད་ཀྱིས་ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་དང་། 
དགེ་བའི་རྩ་བ་རྣམ་པར་དག་པས་སེམས་གྱ་གྱུ་མེད་པ་དང་། 
རྙེད་པ་དང་བཀུར་སྟི་ལ་སོགས་པ་ལ་མི་ལྟ་བ་ཉིད་ཀྱིས་ཕྱག་དར་ཁྲོད་པ་ཉིད་ལ་སོགས་པ་སྦྱངས་པའི་ཡོན་ཏན་ཡང་དག་པར་ལེན་པ་དང་། 
སྦྱིན་པ་ལ་སོགས་པའི་ཁྱད་པར་བསྒྲུབས་པས་[^329K]དེ་དག་དང་འགལ་བ་སེར་སྣ་དང་འཆལ་བའི་ཚུལ་ཁྲིམས་ལ་སོགས་པ་མེད་པ་དང་། 
ཆོས་ཐམས་ཅད་ཡང་དག་པར་སྡུད་པ་ཉིད་ཀྱིས་[^330K]ཆོས་ཉིད་དང་མི་འགལ་བར་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པར་འགྲོ་བ་དང་། 
འགྲོ་བ་བདག་ཉིད་ཀྱིས་[^331K]བྱས་པ་ཉིད་ཀྱིས་གཞན་གྱི་དོན་དུ་དམྱལ་བ་འདོད་པ་ཞེས་བྱ་བ་རྣམ་པ་དྲུག་དང་། 
རྟོགས་པ་ལ་ཡིད་ཆེས་པའི་ཆོས་ཉིད་ཀྱིས་གཞན་གྱིས་བཀྲིར་མི་བཏུབ་པ་དང་། 
སངས་རྒྱས་ཉིད་ཀྱི་ཐབས་ཤེས་པ་ལ་མཁས་པ་ཉིད་ཀྱིས་ལམ་ལྟར་བཅོས་པ་ཉེ་བར་སྟོན་པའི་བདུད་ལ་བདུད་ཉིད་དུ་རྟོགས་པ་ཞེས་བྱ་བ་རྣམ་པ་གཉིས་དང་། 
འཁོར་གསུམ་རྣམ་པར་དག་པས་སྤྱོད་པ་ཐམས་ཅད་ལ་སངས་རྒྱས་དགྱེས་པ་ཞེས་བྱ་བ་རྣམ་པ་གཅིག་གིས་གོ་རིམས་བཞིན་དུ་དྲོ་བ་དང་། 
རྩེ་མོ་དང་། 
བཟོད་པ་དང་། 
ཆོས་ཀྱི་མཆོག་རྣམས་ལ་གནས་པའི་བྱང་ཆུབ་སེམས་དཔའ་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཡིན་པར་རྟགས་ཉི་ཤུ་པོ་འདི་དག་གིས་ཤེས་པར་བྱའོ་ངེས་པར་འབྱེད་པའི་ཆ་དང་མཐུན་པའི་ཕྱིར་མི་ལྡོག་པའི་མཚན་ཉིད་ཀྱི་འོག་ཏུ། 
མཐོང་བའི་ལམ་གྱི་ཕྱིར་མི་ལྡོག་པའི་མཚན་ཉིད་བར་སྐབས་ཀྱི་ཚིགས་སུ་བཅད་པ་གཅིག་གིས་གསུངས་པ། 
མཐོང་བའི་ལམ་ལ་བཟོད་པ་དང་། 
།ཤེས་པའི་སྐད་ཅིག་བཅུ་དྲུག་ནི། 
།བྱང་ཆུབ་སེམས་དཔའ་མི་ལྡོག་པའི། 
།མཚན་ཉིད་ཡིན་པར་ཤེས་པར་བྱ། 
།ཞེས་བྱ་བ་གསུངས་ཏེ། 
སྡུག་བསྔལ་ལ་སོགས་པའི་བདེན་པའི་སྒོ་ནས། 
ཆོས་དང་རྗེས་སུ་ཤེས་པའི་བཟོད་པ་དང་། 
ཤེས་པའི་སྐད་ཅིག་མ་བཅུ་དྲུག་ནི། 
བྱང་ཆུབ་སེམས་དཔའ་མཐོང་བའི་ལམ་ལ་གནས་པ་རྣམས་ཀྱི་ཕྱིར་མི་ལྡོག་པའི་མཚན་ཉིད་ཡིན་ནོ། 
།སྐད་ཅིག་མའི་རྣམ་པ་ཅི་འདྲ་བ་ཞིག་མཚན་ཉིད་ཡིན་ཞེ་ན། 
རྣམ་པ་རྣམས་བར་སྐབས་ཀྱི་ཚིགས་སུ་བཅད་པ་ལྔས་གསུངས་པ་ནི། 
གཟུགས་སོགས་འདུ་ཤེས་ལྡོག་པ་དང་། 
།སེམས་བརྟན་[^332K]ཐེག་པ་དམན་དག་ལས། 
།རྣམ་ལོག་བསམ་གཏན་ལ་སོགས་པའི། 
།ཡན་ལག་ཡོངས་སུ་ཟད་པ་དང་། 
།ལུས་སེམས་ཡང་བ་ཉིད་དང་ནི། 
།འདོད་ལ་སྤྱོད་ལ་ཐབས་མཁས་དང་། 
།རྟག་ཏུ་ཚངས་པར་སྤྱོད་ཉིད་དང་། 
།འཚོ་བ་རྣམ་པར་དག་ཉིད་དང་། 
།ཕུང་སོགས་བར་ཆད་བྱེད་རྣམས་དང་། 
།ཚོགས་དང་དབང་སོགས་བཅས་པ་ཡི། 
།གཡུལ་འགྱེད་སེར་སྣ་ལ་སོགས་ལ། 
།སྦྱོར་དང་རྗེས་སུ་སྦྱོར་བ་ཡི། 
།གནས་པ་སོ་སོར་བཀག་པ་དང་། 
།ཆོས་ནི་རྡུལ་ཙམ་མི་དམིགས་ཉིད། 
།རང་གི་ས་ལ་ངེས་པ་ཉིད། 
།ས་གསུམ་ལ་ནི་གནས་པ་དང་། 
།ཆོས་ཀྱི་དོན་དུ་སྲོག་གཏོང་བ། 
།དེ་འདྲའི་སྐད་ཅིག་བཅུ་དྲུག་ནི། 
།བློ་ལྡན་མཐོང་བའི་ལམ་གནས་ཀྱི། 
།ཕྱིར་མི་ལྡོག་པའི་རྟགས་དག་ཡིན། 
།ཞེས་བྱ་བ་ཡིན་ཏེ། 
རང་གི་མཚན་ཉིད་སྟོང་པ་ཉིད་ཀྱིས་གཟུགས་ལ་སོགས་པའི་ཆོས་སུ་རྟོག་པ་ལས་ལྡོག་པ་དང་། 
སངས་རྒྱས་ལ་སོགས་པས་བྱིན་གྱིས་བརླབས་པས་[^333K]བླ་ན་མེད་པའི་བྱང་ཆུབ་ཀྱི་སེམས་བརྟན་པ་ཉིད་དང་། 
ཐེག་པ་ཆེན་པོའི་ཆོས་ཁྱད་པར་ཅན་བསྒྲུབས་པས། 
ཉན་ཐོས་དང་རང་སངས་རྒྱས་ཀྱི་ཐེག་པ་ལས་སེམས་རྣམ་པར་ལོག་པ་དང་། 
ཆོས་རབ་ཏུ་རྣམ་པར་འབྱེད་པའི་མཐུས་བསམ་གཏན་དང། 
གཟུགས་མེད་པའི་སྙོམས་པར་འཇུག་པ་ལ་སོགས་པར་སྐྱེ་བའི་ཡན་ལག་ཡང་དག་པར་ཡོངས་སུ་ཟད་པ་ཞེས་བྱ་བ་བཞི་ནི་སྡུག་བསྔལ་གྱི་རྣམ་པ་ཡིན་ནོ། 
།མི་དགེ་བ་དང་བྲལ་བ་ཉིད་ཀྱིས་ལུས་དང་སེམས་ཡང་བ་དང་། 
སེམས་ཅན་གདུལ་བའི་ཐབས་ལ་མཁས་པའི་མཐུས་མངོན་པར་ཞེན་པ་མེད་པར་འདོད་པ་ལ་[^334K]ཉེ་བར་སྤྱོད་པ་དང་། 
ཡུལ་གྱི་ཉེས་དམིགས་མཐོང་བས་རྟག་ཏུ་ཚངས་པར་སྤྱོད་པ་ཉིད་དང་། 
སྐྱེས་བུ་དམ་པའི་ཆོས་ཉིད་ཀྱིས་འཚོ་བའི་ཡོ་བྱད་ཡང་དག་པར་རྣམ་པར་དག་པ་ཉིད་ཅེས་བྱ་བ་བཞི་ནི་ཀུན་འབྱུང་བའི་རྣམ་པ་ཡིན་ནོ། 
།སྟོང་པ་ཉིད་ལ་གནས་པ་ཉིད་ཀྱིས་ཕུང་པོ་དང། 
སྐྱེ་མཆེད་དང། 
ཁམས་རྣམས་ལ་སྦྱོར་བ་དང་རྗེས་སུ་སྦྱོར་བ་དག་ཏུ་མི་བྱའོ་ཞེས། 
དེ་ལྟར་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་དང་། 
མི་མཐུན་པའི་ཕྱོགས་བསལ་བ་ཉིད་ཀྱིས་རྟོགས་པའི་བར་ཆད་བྱེད་པའི་ཚོགས་[^335K]རྣམས་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་དང་། 
རྣམ་པར་རྟོག་པའི་སྐྱོན་ཡོངས་སུ་ཤེས་པ་ཉིད་ཀྱིས་བྱང་ཆུབ་ཀྱི་ཚོགས་སྦྱིན་པ་ལ་སོགས་པ་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གཏམ་ལ་གནས་པ་སོ་སོར་བཀག་པ་དང་། 
གཟུང་བ་དང་འཛིན་པ་དག་སྤང་བར་བྱ་བ་ཉིད་ཀྱིས་དབང་པོ་དང་རྟེན་གྲོང་ཁྱེར་ལ་སོགས་པའི་གཡུལ་འགྱེད་པ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་རྗེས་སུ་བཀག་པ་ཞེས་བྱ་བ་བཞི་ནི་འགོག་པའི་རྣམ་པ་ཡིན་ནོ། 
།སྦྱིན་པ་ལ་སོགས་པའི་ཁྱད་པར་རྟོགས་པས་སེར་སྣ་དང་འཆལ་བའི་ཚུལ་ཁྲིམས་ལ་སོགས་པ་ལ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་དང་། 
ཆོས་ཐམས་ཅད་རྣམ་པར་ཐར་པའི་སྒོ་གསུམ་གྱི་ངོ་བོ་ཉིད་ཡིན་པས་རྟོགས་པའི་ཆོས་རྡུལ་ཙམ་ཡང་མི་དམིགས་པ་དང་། 
མངོན་པར་ཡིད་ཆེས་པ་ཐོབ་པས་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་རང་གིས་གསུམ་ལ་ཇི་ལྟ་བ་བཞིན་དུ་ངེས་པ་ཉིད་ཀྱིས་གནས་པ་དང་། 
གཅིག་ཏུ་གཞོལ་བ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་ཆོས་ཀྱི་དོན་དུ་སྲོག་གཏོང་བ་ཞེས་བྱ་བ་བཞི་ནི་ལམ་གྱི་རྣམ་པ་ཡིན་ཏེ། 
དེ་ལྟར་ན་བཟོད་པ་དང་ཤེས་པའི་སྐད་ཅིག་མ་རྣམ་པ་བཅུ་དྲུག་གིས་བསྡུས་པ་འདི་རྣམས་ཡང་དག་པར་ཐོབ་པ་ན། 
དག་པ་འཇིག་རྟེན་པ་གཟུང་བ་དང་འཛིན་པར་མངོན་པར་མ་ཞེན་པའི་རྣམ་པ་ཅན་རྗེས་ཀྱི་སེམས་ཀྱིས་བསྡུས་པས་རང་དང་མཐུན་པའི་འབྲས་བུ་གཟུགས་ལ་སོགས་པའི་འདུ་ཤེས་བཟློག་པ་ལ་སོགས་པ་[^336K]བསྐྱེད་པའི་ཕྱིར། 
བྱང་ཆུབ་སེམས་དཔའ་མཐོང་བའི་ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་དག་ཡིན་ནོ། 
།རྣལ་འབྱོར་པ་རྣམས་ཀྱི་ཐ་སྙད་ནི་སེམས་ཅན་གདུལ་བའི་དགོས་པའི་དབང་མ་གཏོགས་པར་ཐམས་ཅད་དུ་རྟོགས་པ་དང་མཐུན་པ་ཁོ་ན་ཡིན་ནོ་ཞེས་ཤེས་པར་བྱ་བའི་ཕྱིར་ཉེ་བར་བཏགས་ནས་བཤད་དེ[^337K]། 
དེ་ལྟ་མ་ཡིན་ན་རྣལ་འབྱོར་པའི་རྒྱུད་ལ་སོ་སོ་[^338K]རང་གིས་རིག་པའི་སྐད་ཅིག་མ་རྣམས་ཇི་ལྟར་གཞན་ཡིད་ཆེས་པར་བྱེད་པའི་མཚན་ཉིད་དག་ཡིན། 
དེའི་འོག་ཏུ་བསྒོམ་པའི་ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་ཡིན་པ་ལས། 
ལུགས་ལས་ཁྱད་པར་མ་བཟུང་བར་ཁྱད་པར་ཅན་གྱི་བློ་མི་སྐྱེའོ་ཞེས་འབྱུང་བའི་ཕྱིར་རེ་ཞིག་བསྒོམ་པའི་ལམ་གྱི་ཁྱད་པར། 
བསྒོམ་པའི་ལམ་ནི་ཟབ་པ་སྟེ། 
།ཟབ་མོ་སྟོང་པ་ཉིད་ལ་སོགས། 
།ཟབ་པ་དེ་ནི་སྒྲོ་འདོགས་དང་། 
།སྐུར་པའི་མཐའ་ལས་གྲོལ་བ་ཉིད། 
།ཅེས་བྱ་བ་གསུངས་ཏེ། 
སྟོང་པ་ཉིད་ལ་སོགས་པ་ལ་ཡང་གཟུགས་མེད་ལ། 
སྟོང་པ་ཉིད་ལ་སོགས་པ་གཟུགས་ལས་གཞན་པ་ཡང་མ་ཡིན་པས། 
གོ་རིམས་བཞིན་དུ་སྟོང་པ་ཉིད་ལ་སོགས་པ་ལ་སྒྲོ་འདོགས་པ་དང་སྐུར་པའི་མཐའ་ལས་གྲོལ་བ་ཉིད་གང་ཡིན་པ་དེ་ནི་ཟབ་མོ་སྟེ། 
སྟོང་པ་ཉིད་ལ་སོགས་པ་ཡིན་ལ། 
ཟབ་མོ་ཉིད་དང་ལྡན་པའི་ཕྱིར་བསྒོམ་པའི་ལམ་ཟབ་པ་ཡིན་ནོ། 
།དེ་ལྟར་ཁྱད་པར་བསྟན་ནས་ཁྱད་པར་གྱི་གཞི། 
ངེས་འབྱེད་ཡན་ལག་དང་མཐོང་བའི། 
།ལམ་དང་བསྒོམ་པའི་[^339K]ལམ་ཉིད་[^340K]ལ། 
།ཡང་དང་ཡང་དུ་སེམས་པ་དང་། 
།འཇལ་དང་ངེས་རྟོག་བསྒོམ་པའི་ལམ། 
།ཞེས་བྱ་བ་གསུངས་ཏེ། 
ཐོས་པ་དང་བསམས་པ་[^341K]དང་བསྒོམས་པ་[^342K]ལས་བྱུང་བའི་ཤེས་རབ་དག་གམ། 
ཏིང་ངེ་འཛིན་གྱི་སྦྱོར་བ་དང་དངོས་དང་རྗེས་ལས་བྱུང་བའི་ཤེས་རབ་ཀྱིས། 
གོ་རིམས་བཞིན་དུ་ངེས་པར་འབྱེད་པའི་ཡན་ལག་ལ་སོགས་པ་གསུམ་ལ་ངེས་པར་མཐོང་བའི་དོན་ཡང་དང་ཡང་དུ་སེམས་པ་དང་། 
འཇལ་བ་དང་ངེས་པར་རྟོག་པ་དག་ནི་བསྒོམ་པའི་ལམ་རྒྱུན་ཆགས་པ་ཡིན་ནོ། 
།དེ་རྣམ་པ་དུ་ཞིག་ཅེ་ན། 
དེ་ནི་རྒྱུན་ཆགས་ཡིན་པའི་ཕྱིར། 
།ཆུང་དང་འབྲིང་དང་ཆེན་པོ་རྣམས། 
།ཆུང་ངུའི་ཆུང་སོགས་དབྱེ་བ་ཡིས། 
།རྣམ་པས་རྣམ་པ་དགུར་བཞེད་དོ། 
།ཞེས་བྱ་བ་གསུངས་ཏེ། 
བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་ནི་རྣམ་པར་རྟོག་པའོ་ཞེས་འབྱུང་བའི་ཕྱིར། 
མུན་པ་ཤིན་ཏུ་ཆེན་པོ་ནི་སྣང་བ་ཆུང་ངུས་སེལ་ལ། 
ཆུང་ངུ་ནི་ཆེན་པོས་སེལ་ཏོ་ཞེས་བྱ་བའི་དཔེས་རྣམ་པར་རྟོག་པ་ཆེན་པོ་དང་འབྲིང་དང་ཆུང་ངུ་རྣམས་རེ་རེ་ཞིང་། 
ཆེན་པོ་དང་འབྲིང་དང་ཆུང་ངུའི་བྱེ་བྲག་གིས་ཐ་དད་པའི་ཕྱིར། 
དེ་དག་གི་གཉེན་པོ་ཆུང་ངུ་དང་འབྲིང་དང་ཆེན་པོ་རྣམས་ཀྱང་རེ་རེ་ཞིང་ཆུང་ངུ་དང་འབྲིང་དང་ཆེན་པོའི་བྱེ་བྲག་གིས་ཐ་དད་པའི་ཕྱིར་དེ་ལྟར་ན་དོན་དམ་པར་སྟོང་པ་ཉིད་ཀྱི་མཚན་ཉིད་ཀྱི་རྣམ་པའི་སྒོ་ནས་རྣམ་པར་རྟོག་པའི་གཉེན་པོའི་དབྱེ་བ་ལས་གྲངས་བཞིན་དུ། 
འདོད་པའི་ཁམས་ལ་སོགས་པས་དགུ་དག་ཏུ་རྣམ་པ་དགུ་རྒྱུན་ཆགས་སུ་འབྱུང་བའི་ཕྱིར། 
བསྒོམ་པའི་[^343K]ལམ་ཡིན་ནོ། 
།རྒྱལ་བའི་ཡུམ་དེ་དང་དེ་ལས་རྣམ་པ་རེ་རེའི་དབང་དུ་མཛད་དེ། 
བསོད་ནམས་གྲངས་མེད་པ་དང་། 
གཞལ་དུ་མེད་པ་དང་། 
ཚད་མེད་པ་སྐྱེ་བར་གསུངས་པའི་ཕྱིར་བྱེ་བྲག་རྣམ་པ་མང་བ་མ་ཡིན་ནམ། 
ཇི་ལྟར་རྣམ་པ་དགུ་ཞེས་བྱ་ཞེ་ན། 
གྲངས་མེད་ལ་སོགས་བསྟན་པ་རྣམས། 
།དམ་པའི་དོན་དུ་བཟོད་མ་ཡིན། 
།ཀུན་རྫོབ་ཏུ་ནི་ཐུགས་བརྩེ་བའི། 
།རྒྱུ་མཐུན་དེ་དག་ཐུབ་པ་བཞེད། 
།ཅེས་བྱ་བ་[^344K]གསུངས་ཏེ། 
གྲངས་མེད་པ་དང་། 
གཞལ་དུ་མེད་པ་དང་། 
ཚད་མེད་པ་བསྟན་པ་[^345K]ཚིག་ཏུ་བརྗོད་པའི་ངོ་བོ་རྣམས་ཀྱིས་ནི། 
དོན་དམ་པར་ན་བསྒོམ་པའི་ལམ་ཇི་སྐད་བཤད་པའི་མཚན་ཉིད་ཅན་དོན་གཅིག་ཏུ་རབ་ཏུ་སྦྱར་བ་ལ་ལྡོག་པ་ལ་ལྟོས་ནས་ཉེ་བར་བསྐྱེད་པའི་ཐ་དད་པ་ཉིད་ཀྱི་ངོ་བོར་དབྱེ་བར་བྱ་བ་བཟོད་པ་མ་ཡིན་ནོ། 
།ཀུན་རྫོབ་ཏུ་ནི་བཤད་པའི་ཆོས་ཀྱི་ངོ་བོ་ཉིད་ཇི་སྐད་བཤད་ཅིང་བསྟན་པ་དེ་དག་བྱིས་པའི་སྐྱེ་བོ་རྣམས་ལ་འབྲས་བུ་ཆེན་པོ་སྐྱེ་བ་རབ་ཏུ་སྟོན་པ་ཉིད་ཀྱིས་དམིགས་པ་མེད་པའི་ཐུགས་རྗེ་ཆེན་པོའི་རང་བཞིན་གྱི་ཆོས་ཀྱི་དབྱིངས་ཀྱི་རྒྱུ་མཐུན་པར་གྱུར་པ་ཡིན་པར་དེ་བཞིན་གཤེགས་པ་བཞེད་པས་མང་པོ་ཉིད་དུ་ཐལ་བར་མི་འགྱུར་རོ། 
།སྟོང་པ་ཉིད་ཀྱི་མཚན་ཉིད་ཀྱིས་གོམས་པ་ཕུལ་དུ་བྱུང་བ་བྱར་མེད་པ་མ་ཡིན་ནམ། 
དེའི་ཕྱིར་ཅུང་ཟད་ཀྱང་མི་བྱེད་པ་ཁོ་ནའོ་སྙམ་པའི་སྐྱེ་བོ་བློ་དམན་པའི་ངོར་[^346K]དོགས་པ་བསུ་བར། 
དངོས་པོ་བརྗོད་དུ་མེད་པ་ལ། 
།ཉམས་པ་དང་ནི་འཕེལ་མི་རུང་། 
།བསྒོམ་[^347K]ཞེས་བྱ་བའི་ལམ་གྱིས་ནི། 
།ཅི་ཞིག་ཉམས་ཤིང་ཅི་ཞིག་འཐོབ། 
།ཅེས་བྱ་བ་གསུངས་ཏེ། 
ཆོས་ཉིད་ཀྱི་རང་གི་ངོ་བོར་འདོད་པའི་ལམ་གྱི་དངོས་པོ། 
ངོ་བོ་ཉིད་མེད་པ་ཉིད་ཀྱིས་ཡང་དག་པར་ན་དེ་ཉིད་དང་། 
གཞན་ཉིད་དང་གཉིས་ཀ་དང་གཉིས་ཀ་མ་ཡིན་པ་ཉིད་དུ་བརྗོད་དུ་མེད་པ་ལ་སྒོམ་པ་ཕུལ་དུ་ཕྱིན་པར་[^348K]བྱར་མེད་པའི་ཕྱིར། 
མི་མཐུན་པའི་ཕྱོགས་དང་གཉེན་པོ་དག་གོ་རིམས་བཞིན་དུ་འབྲལ་བ་དང་སྐྱེ་བར་མི་རུང་ངོ་། 
།དེ་བས་ན་སྒོམ་པ་ཞེས་བྱ་བའི་ལམ་གྱིས་མི་མཐུན་པའི་ཕྱོགས་ཀྱི་ངོ་བོ་ནི་ཅི་ཞིག་པོར་རྣམ་པར་བྱང་བ་ནི་ཅི་ཞིག་འཐོབ་སྟེ། 
ཅུང་ཟད་ཀྱང་མི་བྱེད་པ་ཉིད་པས་ཉེ་བར་དགོད་པར་མི་བྱ་བ་ཁོ་ནའོ་ཞེ་ན། 
དེ་ལྟ་མ་ཡིན་ཏེ། 
འདི་ལྟར། 
བྱང་ཆུབ་ཇི་ལྟ་དེ་བཞིན་དུ། 
།འདི་ནི་འདོད་པའི་དོན་སྒྲུབ་བྱེད། 
།བྱང་ཆུབ་དེ་བཞིན་ཉིད་མཚན་ཉིད། 
།དེ་ཡང་དེ་ཡི་མཚན་ཉིད་བཞེད། 
།ཅེས་བྱ་བ་གསུངས་ཏེ། 
ཇི་ལྟར་ཁྱད་པར་དུ་བྱར་མེད་པའི་དེ་བཞིན་ཉིད་ཀྱི་བྱང་ཆུབ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཆོས་[^349K]ཀྱི་སྐུ་ལ་སོགས་པའི་རང་བཞིན་གྱི་སངས་རྒྱས་ཀྱི་བདག་པོ་ཙམ་གྱིས། 
གདུལ་བྱའི་སྐྱེ་བོ་རྣམས་ཀྱི་བསོད་ནམས་དང་ཡེ་ཤེས་ཀྱི་རྗེས་སུ་མཐུན་པར་དོན་ཁྱད་པར་ཅན་སྣང་བའི་སེམས་བསྐྱེད་པའི་སྒོ་ནས་མངོན་པར་འདོད་པའི་དོན་བྱེད་པ་དེ་བཞིན་དུ། 
བསྒོམས་པས་གློ་བུར་གྱི་དྲི་མ་དང་བྲལ་བའི་སྒོ་ནས་མངོན་སུམ་དུ་བྱས་པའི་ལམ་དེ་བཞིན་ཉིད་ཀྱི་མཚན་ཉིད་འདི་ཡང་ཀུན་རྫོབ་ཏུ་མངོན་པར་འདོད་པའི་དོན་གྱི་བྱ་བ་བྱེད་དོ། 
།དོན་དམ་པར་ནི་ཉམས་པ་དང་འཕེལ་བ་དགག་པའི་ཚུལ་དུ་བཞེད་པས་དེའི་ཚེ་སྦྱོར་བ་མེད་པ་ཉིད་སྦྱོར་བ་ཡིན་པའི་ཕྱིར་ཉེས་པ་མེད་དོ། 
།དེ་ལྟ་ཡིན་ན་[^350K]ཡང་ཀུན་རྫོབ་ཏུ་ཡང་དོན་བྱེད་པར་མི་རུང་ངོ་སྙམ་པའི་དོགས་པ་བསུ་བར། 
སེམས་ནི་སྔ་མས་བྱང་ཆུབ་པར། 
།རིགས་མིན་ཕྱི་མས་ཀྱང་མ་ཡིན། 
།ཞེས་བྱ་བ་གསུངས་ཏེ། 
སྔ་ཕྱིར་གྱུར་པའི་སེམས་རེ་རེ་ལ་སངས་རྒྱས་ཀྱི་བྱང་ཆུབ་སྒྲུབ་པར་[^351K]བྱེད་པའི་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་དོན་མཐའ་དག་མི་སྣང་བའི་ཕྱིར། 
རེ་རེས་བྱང་ཆུབ་པར་ནི་རིགས་པ་མ་ཡིན་ནོ། 
།འདོད་པའི་དོན་སྒྲུབ་པར་བྱེད་པ་སྣང་བའི་སེམས་ཅིག་ཅར་བྱུང་བ་མང་པོ་ཉིད་ཀྱིས་ཀྱང་མ་ཡིན་ཏེ། 
སེམས་ཅན་རྣམས་ནི་རྣམ་པར་ཤེས་པའི་རྒྱུད་རེ་རེ་བའོ་ཞེས་འབྱུང་བས་མི་སྲིད་པའི་ཕྱིར་རོ། 
།བླ་ན་མེད་པའི་སངས་རྒྱས་ཀྱི་བྱང་ཆུབ་སྒྲུབ་པར་བྱེད་པ་དྲན་པ་ཉེ་བར་གཞག་པ་ལ་སོགས་པ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་རྟོགས་པར་འགྱུར་བའི་རང་གི་ངོ་བོ་རིམ་གྱིས་འབྱུང་བ་སེམས་བྱུང་བ་སྔ་ཕྱིར་གྱུར་པ་མང་པོ་ཉིད་ཀྱིས་ཀྱང་མ་ཡིན་ཏེ། 
དེ་བྱུང་མ་ཐག་ཏུ་རྗེས་སུ་འགྲོ་བ་མེད་པ་ཉིད་དུ་འཇིག་པས་ན་ཕན་ཚུན་འབྲེལ་པ་མེད་པའི་ཕྱིར་རོ། 
།དེ་བས་ན་ཇི་ལྟར་དོན་ཁྱད་པར་ཅན་སྣང་བའི་སེམས་བསྐྱེད་པའི་སྒོ་ནས་དོན་བྱེད་ཅེ་ན། 
དེ་ནི་ཡང་དག་པ་མ་ཡིན་པས། 
མར་མེའི་དཔེ་ཡི་ཚུལ་གྱིས་ནི། 
།ཟབ་མོའི་ཆོས་ཉིད་རྣམ་པ་བརྒྱད། 
།ཅེས་བྱ་བ་གསུངས་ཏེ། 
ཇི་ལྟར་མེ་ལྕེ་དང་སྙིང་པོ་ཕྲད་པའི་སྐད་ཅིག་མ་དང་པོ་ལ། 
རང་གི་རྒྱུས་ཕན་ཚུན་གྱི་སྒོ་ནས་དུས་མཉམ་དུ་ཕྲད་པ་བསྐྱེད་པས་[^352K]ཁྱད་པར་ཅན་དུ་མ་བྱས་པའི་ཕྱིར། 
སྐད་ཅིག་མ་གཉིས་པ་མེད་པར་[^353K]རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་དང། 
བསྲེག་པར་བྱ་བ་མེད་ལ། 
དེ་བཞིན་དུ་མེ་ལྕེ་དང་སྙིང་པོ་ཁྱད་པར་ཅན་སྐྱེ་བ་སྐད་ཅིག་མ་གཉིས་པ་ལ་ཡང་། 
རྟག་ཏུ་ཡོད་པ་ལ་སོགས་པར་ཐལ་བར་འགྱུར་བས་སྐད་ཅིག་མ་དང་པོ་མེད་པར། 
ཀུན་རྫོབ་ཏུ་ཡང་འབྱུང་བ་མེད་པའི་ཕྱིར། 
རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་དང། 
བསྲེག་པར་བྱ་བ་མེད་དོ། 
།གང་གི་ཕྱིར་དེ་ལྟ་ཡིན་པ་དེའི་ཕྱིར་གང་གི་ཚེ་རྐྱེན་ཉིད་འདི་པ་ཙམ་གྱི་བདག་ཉིད་ཀྱི་རྟེན་ཅིང་འབྲེལ་པར་འབྱུང་བའི་ཆོས་ཉིད་ཀྱིས་མ་བརྟགས་གཅིག་པུར་ཉམས་དགའ་བ་ཉིད་དུ་རྒྱུ་དང་འབྲས་བུ་འབྲེལ་པའི་སྟོབས་ཀྱིས་གཉིས་ཀ་ཕྲད་པའི་ཁྱད་པར་ཅན་གྱི་སྐད་ཅིག་དང་པོ་ལ་ལྟོས་[^354K]ནས། 
དེས་བྱས་པ་མཐུ་ཕུལ་དུ་ཕྱིན་པ་དང་ལྡན་པའི་ཁྱད་པར་ཅན་སྐད་ཅིག་མ་གཉིས་པ་ལ་སོགས་པ་ཡོད་ན། 
དེའི་ཚེ་རྒྱུ་མེད་པར་ཞིག་ཀྱང་རྒྱུ་དང་འབྲས་བུ་དག་གོ་རིམས་བཞིན་དུ་དུས་མཉམ་དུ་སྐྱེ་བ་དང་འཇིག་པར་དམིགས་པས། 
སྲེག་པར་བྱེད་པ་དང་བསྲེག་པར་བྱ་བ་ཡོད་དོ། 
།དེ་བས་ན་སྐད་ཅིག་མ་དང་པོས་ཀྱང་[^355K]སྐད་ཅིག་མ་གཉིས་པ་ལ་མ་ལྟོས་པར་[^356K]སྙིང་པོ་མ་བསྲེགས་ལ་སྐད་ཅིག་མ་གཉིས་པས་ཀྱང་མེ་ལྕེའི་སྐད་ཅིག་མ་དང་པོ་ལ་མ་ལྟོས་པར་[^357K]སྙིང་པོ་མ་བསྲེགས་པ་ཞེས་བྱ་བ་མར་མེའི་དཔེའི་ཚུལ་སྐད་ཅིག་མ་སྔ་ཕྱིར་གྱུར་པ་གཉིས་ཡུལ་གཅིག་ལ་ཉེ་བར་སྦྱོར་བ་ཤེས་པར་བྱེད་པ་ལྷུར་ལེན་པས། 
སྐད་ཅིག་མ་སྔ་མ་བཞིན་དུ་བྱང་ཆུབ་སྒྲུབ་པར་བྱེད་པ་དངོས་པོ་ཚད་ཡོད་པ་ཞིག་སྣང་བའི་རྣམ་པར་ཤེས་པ་སྔ་མ་ལ་བརྟེན་ནས། 
དེ་ལ་སྣང་བའི་དོན་གྱིས་དབེན་པ་ལྷག་པར་ཁྱད་པར་དུ་འཕགས་པའི་དོན་སྣང་བའི་རྣམ་པར་ཤེས་པ་ཕྱི་མ་སྐྱེ་བས་བྱང་ཆུབ་འཐོབ་པར་རིགས་སོ། 
།ཇི་སྐད་སྨོས་པའི་དཔེ་ཁོ་ནས་ཟབ་མོའི་ཆོས་ཉིད་རྣམ་པ་བརྒྱད་ཀྱང་ཁོང་དུ་ཆུད་པར་བྱ་བ་ཡིན་པས། 
བསྒོམ་པའི་ལམ་ལ་གནས་པའི་བྱང་ཆུབ་སེམས་དཔའ་ཕྱིར་མི་ལྡོག་པ་རྣམས་ཀྱི་མཚན་ཉིད་བརྗོད་པའི་ཕྱིར། 
ཟབ་མོ་རྣམ་པ་བརྒྱད་ཡུལ་གང་ལ་ཡིན་ཞེ་ན། 
སྐྱེ་བ་དང་ནི་འགག་པ་དང་། 
།དེ་བཞིན་ཉིད་དང་ཤེས་བྱ་དང་། 
།ཤེས་དང་སྤྱོད་དང་གཉིས་མེད་དང་། 
།ཐབས་མཁས་པ་ལ་ཟབ་པ་ཉིད། 
།ཅེས་བྱ་བ་གསུངས་ཏེ། 
སྐད་ཅིག་སྔ་མ་དང་ཕྱི་མ་དག་གིས་ཀྱང་མ་ཡིན་ངོ་བོ་ཉིད་མེད་པས་ཀྱང་མ་ཡིན་ལ་སྒོམ་པས་རྟོགས་པར་བྱ་བའི་དོན་ཁྱད་པར་དུ་འཕགས་པ་བསྐྱེད་དོ་ཞེས་བྱ་བ་རྟེན་ཅིང་འབྲེལ་པར་འབྱུང་བ་དང་། 
དངོས་པོ་ཐམས་ཅད་བྱུང་བ་ཉིད་ནས་རང་བཞིན་གྱིས་ངོ་བོ་ཉིད་མེད་ལ་ཀུན་རྫོབ་ཏུ་ཡང་འགག་གོ་ཞེས་བྱ་བ་འགག་པ་དང་། 
གནས་སྐབས་ཐམས་ཅད་དུ་དེ་བཞིན་ཉིད་གོམས་ཀྱང་དེ་མངོན་དུ་མི་བྱེད་ཅེས་བྱ་བ་དེ་བཞིན་ཉིད་དང་། 
དེ་བཞིན་ཉིད་ཀྱི་རང་བཞིན་གྱི་ཆོས་ཐམས་ཅད་ལ་སྦྱིན་པ་ལ་སོགས་པ་རྣམ་པ་དུ་མ་རྗེས་སུ་སྒྲུབ་པ་ཞེས་བྱ་བ་ཤེས་བྱ་དང་། 
དེ་བཞིན་ཉིད་ཀྱི་ངོ་བོ་ཉིད་ཀྱིས་མཐོང་བ་མེད་པ་ཉིད་མཐོང་བ་ཡིན་ནོ་ཞེས་བྱ་བ་ཤེས་པ་དང་། 
ཆོས་ཉིད་ཀྱིས་ཐམས་ཅད་ལ་སྤྱོད་པ་མེད་པ་ཉིད་སྤྱོད་པའོ་ཞེས་བྱ་བ་སྤྱོད་པ་དང་གཉིས་སུ་མེད་པའི་ངོ་བོ་ཉིད་དུ་ཐམས་ཅད་སྒྲུབ་པོ་ཞེས་བྱ་བ་གཉིས་སུ་མེད་པ་དང་། 
ཚོགས་ཐམས་ཅད་ཡོངས་སུ་རྫོགས་པ་ལ་དེའི་འབྲས་བུ་སངས་རྒྱས་ཉིད་མི་ཐོབ་[^358K]ཞེས་བྱ་བ་ཐབས་ལ་མཁས་པ་སྟེ། 
བསམ་གྱིས་མི་ཁྱབ་པའི་རྣམ་པར་ཐར་པ་ཐོབ་པའི་སྒོ་ནས་ཕན་ཚུན་འགལ་བའི་དོན་སྒྲུབ་པས་[^359K]ཟབ་པ་ཉིད་[^360K]ཡིན་ནོ། 
།སློབ་པ་ཕྱིར་མི་ལྡོག་པའི་ཚོགས་མཚན་ཉིད་དང་བཅས་པ་བཤད་ཟིན་ཏོ། 
།སློབ་པའི་ཚོགས་ཀྱི་ཆོས་ཐོབ་པ་སངས་རྒྱས་ཉིད་ཐོབ་པར་བྱ་བའི་ཕྱིར་འབད་པས། 
སངས་རྒྱས་ཉིད་འཐོབ་པའི་རྒྱུ་མཚན་འཁོར་བ་དང་མྱ་ངན་ལས་འདས་པ་མཉམ་པ་ཉིད། 
ཆོས་རྣམས་རྨི་ལམ་འདྲ་བའི་ཕྱིར། 
།སྲིད་དང་ཞི་བར་མི་རྟོག་པ[^361K]། 
།ལས་མེད་ལ་སོགས་ཀླན་ཀ་ཡི། 
།ལན་ནི་ཇི་སྐད་བཤད་པར་ཟད། 
།ཅེས་བྱ་བ་གསུངས་ཏེ། 
འཁོར་བ་དང་རྣམ་པར་བྱང་བ་མི་མཐུན་པ་དང་གཉེན་པོ་རྣམས་སྣང་བརྙན་ཙམ་གྱི་ངོ་བོས་རྨི་ལམ་དང་འདྲ་བ་ཉིད་དུ་རྟོགས་པའི་ཕྱིར་འཁོར་བ་དང་མྱ་ངན་ལས་འདས་པ་དག་ལ་ཐ་དད་པ་ཉིད་དུ་རྣམ་པར་མི་རྟོག་པས་ན་མཉམ་པ་ཉིད་དོ། 
།རྨི་ལམ་དང་འདྲ་བ་ཉིད་ཡིན་ན་མི་དགེ་བ་བཅུ་དང་སྦྱིན་པ་ལ་སོགས་པ་མེད་པས། 
གཉིད་མ་ལོག་པའི་གནས་སྐབས་ན་ཡང་གཉིད་ལོག་པའི་གནས་སྐབས་བཞིན་དུ་འགྱུར་བ་མ་ཡིན་ནམ་ཞེས་བྱ་བའི་ཀླན་ཀ་རྣམས་ཀྱི་ལན་ནི། 
ཇི་ལྟར་ཕྱི་རོལ་གྱི་དོན་དུ་སྨྲ་བའི་ལུགས་ལ་སྐད་ཅིག་མ་ཉིད་ཀྱིས་རྒྱུ་མེད་པར་འཇིག་པ་ཡིན་ལ། 
གྲུབ་པའི་མཐའ་ལས་ཀྱང་། 
འཇིག་རྟེན་སྣ་ཚོགས་ལས་ལས་[^362K]སྐྱེས། 
།ཞེས་འབྱུང་བའི་ཕྱིར། 
དོན་དམ་པར་སུས་ཀྱང་སུ་ཡང་བསད་པ་[^363K]མེད། 
མ་བསད་པ་ཡང་མ་ཡིན། 
སུས་ཀྱང་སུའི་ནོར་བླངས་པ་ཡང་མེད། 
མ་བླངས་པ་ཡང་མ་ཡིན། 
ཞེས་བྱ་བ་ལ་སོགས་པའི་ཕྱོགས་ལ་རྒྱུན་འཇུག་པ་དང་འགལ་བའི་དངོས་པོ་བསྐྱེད་པ་ལ་གསོད་པ་ལ་སོགས་པར་རྟོག་པའི་སྒོ་ནས། 
ཚུལ་བཞིན་མ་ཡིན་པའི་ཡིད་ལ་བྱེད་པ་ལ་སོགས་པ་དང་ལྡན་པ་ལ་མི་དགེ་བ་ལ་སོགས་པ་དང་འདྲ་བར་སྲོག་གཅོད་པ་ལ་སོགས་པ་རྣམ་པར་འཇོག་པ་དེ་བཞིན་དུ། 
དངོས་པོ་རྨི་ལམ་དང་འདྲ་ཡང་ཕྱིན་ཅི་ལོག་གི་འཆིང་བ་མཐའ་དག་མ་ཉམས་པ་རྣམས་ལ་དེ་དང་མཐུན་པའི་དོན་གྱི་དངོས་པོ་ལ་སོགས་པ་ལ་མངོན་པར་ཞེན་པས་ཞེས་བྱ་བ་ལ་སོགས་པའི་ལན་དེ་དང་དེ་ཕྱོགས་གཞན་ནས་གསུངས་སོ་ཞེས་བྱ་བར་ཁོང་དུ་ཆུད་པར་བྱའོ། 
།གཞན་ཡང་། 
རྨི་ལམ་སེམས་ནི་གཉིད་ཀྱིས་ཉམས། 
།དེས་[^364K]ན་འབྲས་བུ་འདྲ་མ་ཡིན། 
།ཞེས་བྱ་བས་དཔེ་མ་གྲུབ་པོ། 
དེ་བཞིན་དུ་རྨི་ལམ་ན་ཡང་དགེ་བ་དང་མི་དགེ་བ་སྤྱད་པ་ནི། 
སད་པའི་གནས་སྐབས་ན་ཀྱེ་མ་བྱས་སོ་ལེགས་པར་བྱས་སོ་ཞེས་རྗེས་སུ་ཡིད་[^365K]རང་ན། 
རྗེས་ཀྱི་གནས་སྐབས་ཀྱི་སེམས་ཀྱིས་མངོན་པར་ཞེན་པའི་གསོས་ཀྱིས་ཡོངས་སུ་གསོས་ཏེ། 
དེའི་ཕྱིར་ཡང་དཔེ་མ་གྲུབ་པས་འཁོར་བ་དང་མྱ་ངན་ལས་འདས་པ་ནི་མཉམ་པ་ཉིད་དོ། 
།གཉིས་ཀ་མཉམ་པ་ཉིད་དུ་རྣམ་པར་བསྒོམ་པ་ནི་རང་གི་སངས་རྒྱས་ཀྱི་ཞིང་དུ་སངས་རྒྱས་སུ་འགྱུར་བས། 
དེའི་འོག་ཏུ་སངས་རྒྱས་ཀྱི་ཞིང་ཡོངས་སུ་དག་པ། 
སེམས་ཅན་འཇིག་རྟེན་དེ་བཞིན་དུ། 
།སྣོད་ཀྱི་འཇིག་རྟེན་མ་དག་པ། 
།དེ་ལ་དག་པར་བསྒྲུབ་པ་[^366K]ཡིས། 
།སངས་རྒྱས་ཞིང་ནི་དག་པ་ཉིད། 
།ཅེས་བྱ་བ་[^367K]གསུངས་ཏེ། 
སེམས་ཅན་དང་སྣོད་ཀྱི་འཇིག་རྟེན་གྱི་བྱེ་བྲག་གིས། 
སངས་རྒྱས་ཀྱི་ཞིང་རྣམ་པ་གཉིས་ལ་གོ་རིམས་བཞིན་དུ་བཀྲེས་པ་དང་སྐོམ་པ་དང་། 
རྡོ་བ་དང་ཚེར་མ་ལ་སོགས་པ་ཉིད་ཀྱིས་མ་དག་པ་གང་ཡིན་པ་དེའི་གཉེན་པོར་ལྷའི་ཉེ་བར་སྤྱད་པ་དང་། 
གསེར་གྱི་ས་ཕྱོགས་ལ་སོགས་པ་དག་པ་བསྐྱེད་པའི་སྒོ་ནས་རྣམ་པར་དག་པ་ནི་སངས་རྒྱས་ཀྱི་ཞིང་རྣམ་པར་དག་པའོ། 
།རང་གི་སངས་རྒྱས་ཀྱི་ཞིང་རྣམ་པར་དག་པ་བསྒྲུབས་པ་[^368K]ནི་ཐབས་མཁས་པས་སྐལ་བ་ཇི་ལྟ་བ་བཞིན་དུ་སངས་རྒྱས་ཀྱི་མཛད་པ་བྱ་དགོས་པས་ཐབས་ལ་མཁས་པ། 
ཡུལ་དང་སྦྱོར་བ་ཅན་འདི་ནི། 
།དགྲ་རྣམས་ལས་ནི་འདས་པ་དང་། 
།མི་གནས་ཇི་བཞིན་ཤུགས་དང་ནི། 
།ཐུན་མོང་མ་ཡིན་མཚན་ཉིད་དང་། 
།མ་ཆགས་པ་དང་མི་དམིགས་དང་། 
།མཚན་མ་སྨོན་ལམ་ཟད་པ་དང་། 
།དེ་ཡི་རྟགས་དང་ཚད་མེད་པ། 
།ཐབས་ལ་མཁས་པ་རྣམ་པ་བཅུ། 
།ཞེས་བྱ་བ་གསུངས་ཏེ། 
བར་ཆད་ཀྱི་ཆོས་ལས་ཡང་དག་པར་རྒལ་བས་[^369K]ལྷ་ལ་སོགས་པའི་བདུད་ལས་འདས་པ་དང་། 
ཆོས་ཐམས་ཅད་མཉམ་པ་ཉིད་རྣམ་པར་བསྒོམས་པས་མི་གནས་པར་གནས་པ་དང་། 
སྨོན་ལམ་གྲུབ་པས་གཞན་གྱི་དོན་སྔོན་གྱི་ཤུགས་ཀྱིས་འཕགས་པ་[^370K]བྱེད་པ་དང་། 
དཀའ་བ་སྤྱོད་པ་ཐམས་ཅད་ཤིན་ཏུ་གོམས་པ་ཉིད་ཀྱིས་ཐུན་མོང་[^371K]མ་ཡིན་པ་དང་། 
ཆོས་དཀར་པོ་རྣམ་པར་དག་པས་ཆོས་ཐམས་ཅད་ལ་འཛིན་པ་མེད་པ་དང་། 
རྣམ་པར་ཐར་པའི་སྒོ་སྟོང་པ་ཉིད་ཀྱིས་མི་དམིགས་པ་དང་། 
རྣམ་པར་ཐར་པའི་སྒོ་མཚན་མ་མེད་པ་ཉིད་ཀྱིས་མཚན་མ་མེད་པ་དང་། 
རྣམ་པར་ཐར་པའི་སྒོ་སྨོན་པ་མེད་པ་ཉིད་ཀྱིས་སྨོན་པ་མེད་པ་དང་། 
དྲི་བ་སྔོན་དུ་བཏང་བ་ཅན་ཕྱིར་མི་ལྡོག་པའི་ཆོས་བརྗོད་པས་ཕྱིར་མི་ལྡོག་པའི་རྟགས་དང་། 
ཡུལ་ཐམས་ཅད་ཤེས་པ་ཉིད་ཀྱིས་ཚད་མེད་པ་སྟེ། 
ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་རྣམ་པ་བཅུ་མངོན་སུམ་དུ་བྱ་བ་ལ་དུས་དང་དུས་མ་ཡིན་པ་ཤེས་པའི་སྦྱོར་བ་ནི་ཐབས་ལ་མཁས་པ་ཡིན་ནོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། 
སྐབས་བཞི་པའི་འགྲེལ་པའོ།། 
།།རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ། 
རབ་ཀྱི་མཐར་ཕྱིན་པའི་རྟོགས་པ་འབྱུང་བས། 
གོ་སླ་བར་བྱ་བའི་ཕྱིར་རྟགས་ལ་སོགས་པ་བསྙད་པ་སྔོན་དུ་འགྲོ་བའི་རྩེ་མོའི་མངོན་པར་རྟོགས་པ། 
རྨི་ལམ་ན་ཡང་ཆོས་རྣམས་ཀུན། 
།རྨི་ལམ་ལྟ་བུར་ལྟ་ལ་སོགས། 
།རྩེ་མོར་ཕྱིན་པའི་སྦྱོར་བའི་རྟགས། 
།རྣམ་པ་བཅུ་གཉིས་དག་ཏུ་བཞེད། 
།ཅེས་བྱ་བ་གསུངས་ཏེ། 
ཤིན་ཏུ་གོམས་པའི་ཕྱིར་རྨི་ལམ་གྱི་གནས་སྐབས་ན་ཡང་ཆོས་ཐམས་ཅད་རྨི་ལམ་དང་འདྲ་བ་ལ་སོགས་པར་ལྟ་བ་དང་། 
ཉན་ཐོས་ལ་སོགས་པའི་ས་ལ་དགའ་བའི་སེམས་མི་བསྐྱེད་པ་དང་། 
དེ་བཞིན་གཤེགས་པ་ལ་སོགས་པ་མཐོང་བ་དང་། 
སངས་རྒྱས་ཀྱི་རྫུ་འཕྲུལ་གྱི་རྣམ་པར་འཕྲུལ་པ་དམིགས་པ་དང་།[^372K]ཆོས་སྟོན་པའི་སེམས་སྐྱེ་བ་དང་། 
དམྱལ་བ་ལ་སོགས་པའི་སེམས་ཅན་མཐོང་བ་སྔོན་དུ་འགྲོ་བ་རང་གི་སངས་རྒྱས་ཀྱི་ཞིང་དུ་ངན་སོང་སྤོང་བ་རྗེས་སུ་དྲན་པ་དང་། 
གྲོང་ཁྱེར་ལ་སོགས་པ་ཚིག་པ་རབ་ཏུ་ཞི་བར་བྱེད་པའི་བདེན་པའི་བྱིན་གྱིས་བརླབས་གྲུབ་པ་དང་། 
གནོད་སྦྱིན་ལ་སོགས་པ་མི་མ་ཡིན་པ་མེད་པར་བྱེད་པའི་བདེན་པའི་ཚིག་གྲུབ་པ་དང་། 
རང་ཉིད་མངོན་པར་ཤེས་པས་ཕ་རོལ་གནོན་པའི་དགེ་བའི་བཤེས་གཉེན་བསྟེན་པ་དང་། 
རྣམ་པ་ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་དང་། 
ཆོས་ཐམས་ཅད་ལ་མངོན་པར་ཞེན་པ་མེད་པ་དང་། 
སངས་རྒྱས་ཀྱི་བྱང་ཆུབ་ལ་ཉེ་བར་གྱུར་པ་ཞེས་བྱ་བ་རྣམ་པ་བཅུ་གཉིས་ནི་རྩེ་མོའི་མངོན་པར་རྟོགས་པ་ཐོབ་པའི་གནས་སྐབས་ཀྱི་ཁྱད་པར་གྱི་རྟགས་ཡིན་ནོ། 
།དེ་ལྟར་རྟགས་ཀྱིས་མཚོན་པའི་རྣམ་པར་འཕེལ་བ་རྣམ་པ་དུ་ཞིག་ཡོད་ཅེ་ན། 
རྣམ་པར་འཕེལ་བ། 
འཛམ་བུ་གླིང་གི་སྐྱེ་བོ་སྙེད། 
།སངས་རྒྱས་མཆོད་པའི་དགེ་ལ་སོགས། 
།རྣམ་མང་དུ་ནི་དཔེར་མཛད་ནས། 
།རྣམ་འཕེལ་བཅུ་དྲུག་བདག་ཉིད་དོ། 
།ཞེས་བྱ་བ་གསུངས་ཏེ། 
འཛམ་བུའི་གླིང་ལ་སོགས་པ་སྟོང་གསུམ་གྱི་འཇིག་རྟེན་གྱི་ཁམས་ཀྱི་སེམས་ཅན་སྙེད་ཀྱིས་[^373K]དེ་བཞིན་གཤེགས་པ་ལ་མཆོད་པ་བས་ལྷག་པ་དང་། 
ཁྱད་པར་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡིད་ལ་བྱེད་པ་དང་། 
མི་སྐྱེ་བའི་ཆོས་ལ་བཟོད་པ་ཐོབ་པ་དང་། 
བྱང་ཆུབ་པར་བྱ་བ་དང་བྱང་ཆུབ་པར་བྱེད་པའི་ཆོས་རྣམས་མི་དམིགས་པ་དང་། 
དགེ་བ་བཅུ་ལ་སོགས་པ་དང་། 
གཟུགས་མེད་པའི་སྙོམས་པར་འཇུག་པ་ཐོབ་པ་ལས་ཁྱད་པར་དུ་འཕགས་པ་དང་། 
ལྷའི་རིས་ཐམས་ཅད་ཉེ་བར་འོང་བ་དང་། 
བདུད་ཐམས་ཅད་ཟིལ་གྱིས་གནོན་པ་དང་། 
སྟོན་པ་དང་འདྲ་བར་སྐྱེ་བོ་ལ་མཚུངས་པར་གནས་པ་ཞེས་བྱ་བ་བསོད་ནམས་རྣམ་པ་བརྒྱད་དང་། 
ཡང་རྣམ་པ་ཐམས་ཅད་དུ་ཐབས་ལ་མཁས་པས་བསླབ་པ་ཡོངས་སུ་དག་པ་དང་། 
སངས་རྒྱས་ཀྱི་རིགས་ཅན་དུ་འགྱུར་བ་དང་། 
འབྲས་བུ་སངས་རྒྱས་ཉིད་འཐོབ་པའི་[^374K]རྒྱུ་མཚན་དང་། 
ཕ་རོལ་ཏུ་ཕྱིན་པའི་མི་མཐུན་པའི་ཕྱོགས་ཀྱི་སེམས་མི་སྐྱེ་བ་དང་། 
གཟུགས་ལ་སོགས་པ་དང་ལྡན་པར་རྟོགས་པའི་སེམས་རབ་ཏུ་མི་སྐྱེ་བ་དང་། 
ཕ་རོལ་ཏུ་ཕྱིན་པ་ཀུན་བསྡུས་པ་ཤེས་པ་དང་། 
ཕུན་སུམ་ཚོགས་པ་ཐམས་ཅད་འཐོབ་པ་དང་། 
ཡང་དག་པར་རྫོགས་པའི་བྱང་ཆུབ་ལ་ཉེ་བར་གྱུར་པ་ཞེས་བྱ་བ་བསོད་ནམས་གཞན་རྣམ་པ་བརྒྱད་དང་། 
[^375K]མེ་ཏོག་ལ་སོགས་པས་སངས་རྒྱས་མཆོད་པའི་དགེ་བ་ལ་སོགས་པ་རྣམ་པ་མང་པོ་དཔེར་མཛད་ནས་གོང་ནས་གོང་དུ་ཁྱད་པར་དུ་འཕགས་པ་ཉིད་ཀྱིས་[^376K]གནས་སྐབས་བཅུ་དྲུག་གི་ངོ་བོ་ཉིད་ནི་རྣམ་པར་འཕེལ་བ་ཡིན་ནོ། 
།དེ་ལྟར་རྣམ་པར་འཕེལ་བས་རྣམ་པར་སྤེལ་བའི་རང་དབང་དུ་གྱུར་པ་མཐར་ཕྱིན་པའི་མཚན་ཉིད་རྣམས་ནི་ངེས་པར་བརྟན་པ་[^377K]ཡིན་པས་ངེས་པར་བརྟན་པ[^378K]། 
ཀུན་མཁྱེན་ཉིད་གསུམ་ཆོས་རྣམས་ཀྱི། 
།ཡོངས་སུ་རྫོགས་པ་བླ་མེད་པ། 
།སེམས་ཅན་དོན་ཡོངས་མི་གཏོང་བ། 
།བརྟན་པ་[^379K]ཞེས་ནི་མངོན་པར་བརྗོད། 
།ཅེས་བྱ་བ་གསུངས་ཏེ། 
དེ་ལྟར་ཡང་དག་པའི་ཐབས་ལ་མཁས་པའི་སྟོབས་ཀྱིས་རྣམ་པར་མི་རྟོག་པ་[^380K]རྟོགས་པའི་གནས་སྐབས་ན། 
སྙིང་རྗེ་ཆེན་པོ་མངོན་དུ་བྱེད་པའི་ངོ་བོས་སེམས་ཅན་གྱི་དོན་ཡོངས་སུ་མི་གཏོང་བའི་མཚན་ཉིད། 
རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཇི་སྐད་བཤད་པའི་ཐམས་ཅད་མཁྱེན་པ་ཉིད་གསུམ་གྱི་ཆོས་སེམས་བསྐྱེད་པ་ལ་སོགས་པ་གོང་དུ་སྨོས་པ་རྣམས་ཡོངས་སུ་རྫོགས་པ་བླ་ན་མེད་པ་ནི་ངེས་པར་བརྟན་པ་[^381K]ཡིན་ནོ། 
།དེ་ལྟར་ངེས་པར་བརྟན་པར་[^382K]བྱེད་པས་ངེས་པར་བརྟན་པར་འགྱུར་བའི་[^383K]མཚན་ཉིད་ནི་སེམས་ཀུན་དུ་གནས་པ་ཡིན་པས་སེམས་ཀུན་དུ་གནས་པ། 
གླིང་བཞི་པ་དང་སྟོང་དག་དང་། 
།སྟོང་གཉིས་གསུམ་དག་དཔེར་མཛད་ནས། 
།བསོད་ནམས་མང་པོ་ཉིད་ཀྱིས་ནི། 
།ཏིང་འཛིན་ཡོངས་སུ་བསྒྲགས་པ་ཡིན། 
།ཞེས་བྱ་བ་གསུངས་ཏེ། 
ཚད་སྲིད་པ་ནི་སྲང་ཚད་ཀྱིས་གཞལ་བར་ནུས་སོ་ཞེས་བྱ་བའི་ཚུལ་གྱིས་གླིང་བཞི་པ་ལ་སོགས་པ་སྟོང་གསུམ་པའི་འཇིག་རྟེན་གྱི་ཁམས་རྣམས་ཀྱིས་[^384K]ཕ་རོལ་ཏུ་ཕྱིན་པ་ལ་སོགས་པ་ཐམས་ཅད་ཀྱི་ངོ་བོ་ཉིད་ཏིང་ངེ་འཛིན་གྱི་བསོད་ནམས་དང་ཡེ་ཤེས་ཀྱི་སོ་སོར་དཔེར་མཛད་ནས་དེ་དག་ལས་ཁྱད་པར་དུ་འཕགས་ཤིང་ཚད་ལས་འདས་པའི་བསོད་ནམས་མང་པོ་ཉིད་ཀྱིས་ཏིང་ངེ་འཛིན་གྱི་མཚན་ཉིད་བརྗོད་པ་ནི་སེམས་ཀུན་དུ་གནས་པ་ཡིན་ནོ། 
།རྟགས་ལ་སོགས་པ་དེ་དག་ནི་གོ་རིམས་བཞིན་དུ་དྲོ་བ་ལ་སོགས་པ་ངེས་པར་འབྱེད་པའི་ཆ་དང་མཐུན་པ་བཞིའི་ངོ་བོ་ཡིན་པར་ཁོང་དུ་ཆུད་པར་བྱའོ། 
།ངེས་པར་འབྱེད་པའི་ཆ་དང་མཐུན་པའི་འོག་ཏུ་མཐོང་བའི་ལམ་ཡིན་ཏེ། 
དེ་ལ་མི་མཐུན་པའི་ཕྱོགས་གཉེན་པོ་དང་བཅས་པ་རྣམ་པ་བཞི་ཡོད་པས་རེ་ཞིག་མི་མཐུན་པའི་ཕྱོགས་གཟུང་བར་རྣམ་པར་རྟོག་པ་གཉིས་པོ། 
འཇུག་པ་དང་ནི་ལྡོག་པ་ལ། 
།གཟུང་བའི་རྣམ་རྟོག་སོ་སོར་དེ། 
།དགུ་ཡི་བདག་ཉིད་ཇི་བཞིན་ཡུལ། 
།མིན་པའི་བདག་ཉིད་དག་ཤེས་བྱ། 
།ཞེས་བྱ་བ་གསུངས་ཏེ། 
འཇུག་པ་དང་ལྡོག་པ་མི་དམིགས་པ་དང་། 
དམིགས་པའི་ངོ་བོ་ཉིད་དག་[^385K]ལ་གོ་རིམས་བཞིན་དུ་བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་ཆོས་ལེན་པ་དང་འདོར་བའི་སྒོ་ནས་གཟུང་བའོ་ཞེས་གཟུང་བར་རྣམ་པར་རྟོག་པ་ཉོན་མོངས་པ་དང་འདྲ་བ་མི་མཐུན་པའི་ཕྱོགས་སུ་གྱུར་པ་ཡུལ་གྱི་དབྱེ་བས་སོ་སོར་རྣམ་པ་དགུ་ཡོད་པ་ནི་དངོས་པོ་དང་མ་འབྲེལ་བར་འཇུག་པ་ཉིད་ཀྱིས་ཕྱིན་ཅི་ལག་(ལོག་)ཏུ་སྣང་བའི་ཕྱིར་ཡུལ་ཇི་ལྟ་བ་བཞིན་མ་ཡིན་པའི་རང་གི་ངོ་བོ་དག་ཏུ་ཤེས་པར་བྱའོ། 
།དེ་ལྟར་གཟུང་བར་རྣམ་པར་རྟོག་པའི་ཕྱོགས་གཉིས་བསྟན་ནས་འཛིན་པར་རྣམ་པར་རྟོག་པ་གཉིས་པོ། 
སོ་སོའི་སྐྱེ་བོ་འཕགས་དབྱེ་བས། 
།སེམས་ཅན་རྫས་དང་བཏགས་[^386K]ཡོད་པར། 
།རྣམ་རྟོག་འཛིན་པ་དག་ཏུ་འདོད། 
།དེ་དག་སོ་སོར་དགུ་བདག་ཉིད། 
།གལ་ཏེ་གཟུང་དོན་དེ་བཞིན་མེད། 
།དེ་དག་གང་གི་འཛིན་པར་འདོད། 
།དེ་ལྟར་དེ་དག་འཛིན་པ་ཡི། 
།ངོ་བོས་སྟོང་པའི་མཚན་ཉིད་དོ། 
།ཞེས་བྱ་བ་གསུངས་ཏེ། 
སོ་སོའི་སྐྱེ་བོ་དང་འཕགས་པའི་གང་ཟག་དག་གི་[^387K]གོ་རིམས་བཞིན་དུ་སྐྱེས་བུ་རྫས་དང་བཏགས་པར་ཡོད་པའི་རྟེན་ཅན་གྱི་འཛིན་པ་དག་ཡོད་པས་འཛིན་པར་རྣམ་པར་རྟོག་པ་གགས་(གེགས་)བྱེད་པ་ཡིན་པའི་ཕྱིར་མི་མཐུན་པའི་ཕྱོགས་སུ་གྱུར་པ་ཡུལ་གྱི་དབྱེ་བས་སོ་སོར་རྣམ་པ་དགུ་ཡོད་པ་ནི། 
གང་གི་ཚེ་དེ་དག་གི་ཡུལ་གྱི་དངོས་པོར་གྱུར་པ་གཟུང་བའི་དོན་དག་དེ་བཞིན་དུ་གཟུང་བའི་ངོ་བོར་ཡོད་པ་མ་ཡིན་ཞེས་བྱ་བ་དེའི་ཚེ་གང་གི་ཡང་འཛིན་པ་མ་ཡིན་ཏེ། 
དེའི་ཕྱིར་དེ་དག་ནི་འཛིན་པའི་ངོ་བོས་དབེན་པའི་ངོ་བོ་ཡིན་པས་ཕྱིན་ཅི་ལོག་ཏུ་སྣང་བའི་ཕྱིར། 
ཡུལ་ཇི་ལྟ་བ་བཞིན་མ་ཡིན་པའི་རང་གི་ངོ་བོ་དག་ཏུ་ཤེས་པར་བྱའོ། 
།གཟུང་བའི་རྣམ་པར་རྟོག་པ་དང་པོ་འཇུག་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། 
ངོ་བོ་ཉིད་དང་རིགས་དང་ནི། 
།ལམ་ནི་ཡང་དག་འགྲུབ་པ་དང་། 
།ཤེས་པའི་དམིགས་པ་མ་འཁྲུལ་དང་། 
།མི་མཐུན་ཕྱོགས་དང་གཉེན་པོ་དང་། 
།རང་གིས་རྟོགས་དང་བྱེད་པ་དང་། 
།དེ་ཡི་ལས་བྱའི་འབྲས་བུ་ལ། 
།འཇུག་པའི་ཕྱོགས་ཀྱི་རྟེན་ཅན་གྱི། 
།རྣམ་རྟོག་དེ་ནི་རྣམ་དགུར་འདོད། 
།ཅེས་བྱ་བ་གསུངས་ཏེ། 
དབེན་པས་དབེན་པ་མ་རྟོགས་པའི་ངོ་བོ་ཉིད་དང་། 
ས་མི་གཡོ་བ་ལ་སོགས་པ་ལ་འཇུག་པས་སངས་རྒྱས་ཀྱི་རིགས་སུ་ངེས་པ་དག 
།[^388K]སྒྱུ་མ་ལྟ་བུར་རྟོགས་པས་མཐོང་བ་ལ་སོགས་པའི་ལམ་ཡང་དག་པར་འགྲུབ་པ་དང་། 
སྣང་བརྙན་ཙམ་དུ་ཟད་པས་ཤེས་པའི་དམིགས་པ་མ་འཁྲུལ་བ་དང་། 
ཡོན་ཏན་དང་སྐྱོན་མཐོང་བ་སྔོན་དུ་འགྲོ་བའི་བླང་བར་བྱ་བ་དང་། 
དོར་བར་བྱ་བ་ཉིད་ཀྱིས་གཉེན་པོ་དང་མི་མཐུན་པའི་ཕྱོགས་དང་དྲི་མ་ཐམས་ཅད་དང་བྲལ་བ་ཉིད་ཀྱིས་རང་གིས་རྟོགས་པ་དང་། 
དམན་ཞིང་གྱ་ནོམ་པ་མ་ཡིན་པ་ཉིད་ཀྱིས་ཉན་ཐོས་ལ་སོགས་པའི་ས་ཐག་སྲིང་བར་བྱེད་པ་དང་། 
བསམ་པ་ཇི་ལྟ་བ་དང་མཐུན་པར་སྤྲུལ་པས་སེམས་ཅན་གྱི་དོན་གྱི་ལས་དང་། 
ཡང་དག་པའི་ཐབས་ལ་མཁས་པའི་སྟོབས་ཀྱིས་སྐྱེ་བོ་ཐམས་ཅད་མྱ་ངན་ལས་འདས་པ་ལ་དགོད་པར་བྱ་བའི་འབྲས་བུ་ལ་སྐྱོན་མེད་པ་ཉིད་ཀྱིས་གཟུང་བར་བྱ་བ་ཉིད་དུ་འཇུག་པར་བྱའོ་ཞེས་བྱ་བ་གཟུང་བའི་རྣམ་པར་རྟོག་པ་དང་པོ་འཇུག་པའི་ཕྱོགས་ཀྱི་རྟེན་ཅན་རྣམ་པ་དགུ་པོ་མཐོང་བའི་ལམ་གྱི་སྦྱོར་བའི་གནས་སྐབས་ཀྱིས་[^389K]སྤང་བར་བྱ་བར་བཞེད་པ་ཡིན་ནོ། 
།གཟུང་བའི་རྣམ་པར་རྟོག་པ་གཉིས་པ་ལྡོག་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། 
སྲིད་དང་ཞི་བར་ལྟུང་བའི་ཕྱིར། 
།རྟོགས་པ་དམན་པ་ཉིད་དང་ནི། 
།ཡོངས་སུ་འཛིན་པ་མེད་པ་དང་། 
།ལམ་གྱི་རྣམ་པ་མ་ཚང་དང་། 
།གཞན་གྱི་རྐྱེན་གྱིས་འགྲོ་བ་དང་། 
།ཆེད་དུ་བྱ་བ་ལོག་པ་དང་། 
།ཉི་ཚེ་བ་དང་སྣ་ཚོགས་ཉིད། 
།གནས་དང་འཇུག་ལ་རྨོངས་པ་དང་། 
།རྗེས་ལ་འགྲོ་ཞེས་བྱ་བ་ལ། 
།རྣམ་རྟོག་དགུ་ཡི་བདག་ཉིད་འདི། 
།ལྡོག་པའི་ཕྱོགས་ཀྱི་རྟེན་ཅན་ཏེ། 
།ཉན་ཐོས་ལ་སོགས་ཡིད་ལས་འབྱུང་། 
།ཞེས་བྱ་བ་གསུངས་ཏེ། 
འཁོར་བ་དང་མྱ་ངན་ལས་འདས་པ་གང་ཡང་རུང་བ་ཞིག་ཏུ་ལྟུང་བ་ཉིད་ཀྱིས་རྟོགས་པ་[^390K]དམན་པ་ཉིད་དང་། 
དགེ་བའི་བཤེས་གཉེན་ཐབས་ལ་མཁས་པ་དང་བྲལ་བ་ཉིད་ཀྱིས་ཡོངས་སུ་འཛིན་པ་མེད་པ་དང་། 
ཤེས་བྱའི་སྒྲིབ་པ་མཐའ་དག་གི་གཉེན་པོ་མ་ཡིན་པ་ཉིད་ཀྱིས་སྒྲུབ་པའི་ལམ་མ་ཚང་བ་དང་། 
དེ་བཞིན་གཤེགས་པ་ལ་སོགས་པའི་གདམས་ངག་ལ་ལྟོས་པ་[^391K]དང་བཅས་པ་ཉིད་ཀྱིས་གཞན་གྱི་རྐྱེན་གྱིས་འགྲོ་བ་ཉིད་དང་སེམས་ཅན་ཐམས་ཅད་ཀྱི་མཆོག་ཉིད་ཀྱི་[^392K]སེམས་ཆེན་པོ་ཉིད་ལ་སོགས་པ་ལ་མི་འཇུག་པ་ཉིད་ཀྱིས་ཆེད་དུ་བྱ་བ་ལོག་པ་དང་། 
ཉོན་མོངས་པའི་སྒྲིབ་པའི་གཉེན་པོ་ཉིད་ཀྱིས་ཉི་ཚེ་བའི་ལམ་གྱི་བྱེད་པ་དང་། 
དམིགས་པ་དང་བཅས་པ་ཉིད་ཀྱིས་འབྲས་བུ་དང་པོ་ལ་སོགས་པ་རྟོགས་པ་ཐ་དད་པ་ཉིད་དང་། 
མ་རིག་པའི་བག་ལ་ཉལ་བ་ཐམས་ཅད་མ་སྤངས་པ་ཉིད་ཀྱིས་གནས་པ་དང་འགྲོ་བ་མི་ཤེས་པ་དང་། 
ཐེག་པ་ཆེན་པོ་ཐམས་ཅད་སྡུད་པར་བྱེད་པ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་མྱ་ངན་ལས་འདས་པ་ཐམས་ཅད་ཀྱི་མཇུག་ཏུ་འགྲོ་བ་ལ་ཉེས་པ་དང་བཅས་པ་ཉིད་ཀྱིས་[^393K]གཟུང་བར་བྱ་བ་མ་ཡིན་པ་ཉིད་དུ་ལྡོག་པར་བྱའོ་ཞེས་གཟུང་བར་རྣམ་པར་རྟོག་པ་གཉིས་པ་ལྡོག་པའི་ཕྱོགས་ཀྱི་རྟེན་ཅན་ཉན་ཐོས་དང་རང་སངས་རྒྱས་ཀྱི་རྒྱུད་ལ་བླང་བར་བྱ་བ་ཉིད་དུ་འབྱུང་བ་རྣམ་པ་དགུ་པོ་བྱང་ཆུབ་སེམས་དཔའ་རྣམས་ཀྱི་མཐོང་བའི་ལམ་གྱི་སེམས་དང་། 
སེམས་ལས་བྱུང་བ་འཇུག་པའི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ནོ། 
།སོ་སོ་སྐྱེ་བོའི་འཛིན་པའི་རྣམ་པར་རྟོག་པ་དང་པོ་སྐྱེས་བུ་རྫས་སུ་ཡོད་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། 
འཛིན་པ་དང་ནི་འདོར་བ་དང་། 
།ཡིད་ལ་བྱེད་དང་ཁམས་རྣམས་ནི། 
།གསུམ་པོ་དག་དང་ཉེར་འབྲེལ་དང་། 
།གནས་དང་མངོན་པར་ཞེན་པ་དང་། 
།ཆོས་ཀྱི་དངོས་པོ་བཏགས་པ་དང་། 
།ཆགས་པ་དང་ནི་གཉེན་པོ་དང་། 
།ཇི་ལྟར་འདོད་བཞིན་འགྲོ་ཉམས་ལ། 
།འཛིན་པ་དང་པོར་ཤེས་པར་བྱ། 
།ཞེས་བྱ་བ་གསུངས་ཏེ། 
ཀུན་རྫོབ་ཏུ་སྒྱུ་མ་བཞིན་དུ་འཛིན་པ་དང་གཏོང་བ་དང་། 
ཡང་དག་པ་ཉིད་དུ་ཡིད་ལ་མི་བྱེད་པར་ཡིད་ལ་བྱེད་པ་དང་། 
ཆོས་ཉིད་ཀྱི་ཁམས་གསུམ་ཅར་དང་ཉེ་བར་འབྲེལ་པ་དང་། 
སྟོང་པ་ཉིད་དུ་མི་གནས་པས་གནས་པ་དང་། 
དངོས་པོ་ལ་མངོན་པར་མ་ཞེན་པས་ཐམས་ཅད་ལ་མངོན་པར་ཞེན་པ་དང་། 
རྫས་སུ་ཡོད་པ་མེད་པས་ཆོས་ཐམས་ཅད་བཏགས་པ་དང་། 
དེ་ཁོ་ན་ཉིད་ཤེས་པའི་མ་ཆགས་པས་མངོན་པར་མ་ཞེན་པ་སྔོན་དུ་འགྲོ་བའི་ཆགས་པ་དང་། 
མཉམ་པ་ཉིད་སྒོམ་པའི་གཉེན་པོ་ཉིད་ཀྱིས་གཉེན་པོ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་མ་ཤེས་པ་ཉིད་ཀྱིས། 
ཇི་ལྟར་འདོད་པ་བཞིན་དུ་འགྲོ་བ་ཐོགས་པ་ལ་དོན་དམ་པའི་དངོས་པོར་མངོན་པར་ཞེན་པས་འཛིན་པར་རྣམ་པར་རྟོག་པ་དང་པོ་རྣམ་པ་དགུ་མཐོང་བའི་ལམ་གྱི་སྦྱོར་བའི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ནོ། 
།འཛིན་པར་རྣམ་པར་རྟོག་པ་གཉིས་པ་སྐྱེས་བུ་བཏགས་པར་ཡོད་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། 
ཆེད་བཞིན་ངེས་པར་མི་འབྱུང་དང་། 
།ལམ་ལ་ལམ་མིན་ངེས་འཛིན་དང་། 
།འགག་དང་བཅས་པའི་སྐྱེ་བ་དང་། 
།དངོས་པོ་ལྡན་དང་མི་ལྡན་དང་། 
།གནས་དང་རིགས་ནི་འཇིག་པ་དང་། 
།དོན་དུ་གཉེར་དང་རྒྱུ་མེད་དང་། 
།ཕྱིར་རྒོལ་བ་[^394K]ནི་དམིགས་པ་ལ། 
།འཛིན་པའི་རྣམ་རྟོག་གཞན་ཡིན་ནོ། 
།ཞེས་བྱ་བ་གསུངས་ཏེ། 
ཉན་ཐོས་ལ་སོགས་པའི་ངེས་པར་འབྱུང་བ་ཉིད་ཀྱིས་ཆེད་དུ་བྱ་བ་ཇི་ལྟ་བ་བཞིན་དུ་ངེས་པར་མི་འབྱུང་བ་དང་། 
རང་གི་མངོན་པར་འདོད་པའི་ལམ་མེད་པས་ལམ་གཞན་ལ་ལམ་མ་ཡིན་པར་ངེས་པར་འཛིན་པ་དང་། 
རྒྱུ་དང་འབྲས་བུ་ཀུན་རྫོབ་ཀྱི་ངོ་བོས་སྐྱེ་བ་དང་། 
འགག་པ་དང་། 
བར་ཆད་མེད་པ་དང་ཅིག་ཤོས་སུ་སྣང་བ་ཉིད་ཀྱིས་དངོས་པོ་མཐའ་དག་ལྡན་པ་དང་མི་ལྡན་པ་དང་། 
ནམ་མཁའ་ལ་གནས་པའི་བྱ་དང་འདྲ་བ་ཉིད་ཀྱིས་གཟུགས་ལ་སོགས་པ་ལ་གནས་པ་དང་། 
བྱང་ཆུབ་ཀྱི་སེམས་བསྐྱེད་པ་[^395K]ལ་སོགས་པའི་སྒོ་ནས་ཉན་ཐོས་ལ་སོགས་པའི་རིགས་འཇིག་པ་དང་། 
དེ་བཞིན་ཉིད་ལས་ཁྱད་པར་དུ་འཕགས་པའི་ཆོས་མེད་པས་འདོད་པ་མེད་པ་དང་། 
དོན་དམ་པའི་བདེན་པ་ལ་བརྟེན་ནས་རྒྱུ་མེད་པ་དང་སེར་སྣ་ཤིན་ཏུ་གོམས་པར་བྱས་པའི་ཆོས་ཉིད་ཀྱིས་བདུད་ལ་སོགས་པ་ཕྱིར་རྒོལ་བའི་དངོས་པོ་དམིགས་པ་ལ་བཏགས་པའི་དངོས་པོར་མངོན་པར་ཞེན་པ་ཉིད་ཀྱིས་འཛིན་པའི་རྣམ་པར་རྟོག་པ་གཉིས་པ་རྣམ་པ་དགུ་མཐོང་བའི་ལམ་གྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ནོ། 
།དེ་ལྟར་ན་བར་སྐབས་ཀྱི་ཚིགས་སུ་བཅད་པ་དགུས་རྣམ་པ་བཞི་ཉིད་ལས་སོ་སོར་མཐོང་བའི་ལམ་གྱི་མི་མཐུན་པའི་ཕྱོགས་རྣམ་པ་དགུ་ཡིན་ལ། 
དེ་དག་སྤང་བ་ཉིད་དུ་གཉེན་པོ་རྣམ་པ་བཞི་ཡང་དེ་བཞིན་དུ་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། 
།དེ་ལྟར་མཐོང་བའི་ལམ་ལ་མི་མཐུན་པའི་ཕྱོགས་གཉེན་པོ་དང་བཅས་པ་བསྟན་ནས། 
བྱང་ཆུབ་ཆེན་པོ་འགྲུབ་པར་བྱེད་པའི་མཐོང་བའི་ལམ་རྒྱུ་གང་དང་བཅས་པར་བཞེད་པའི་རྒྱུ་གང་ཡིན་པ་དེ་བར་སྐབས་ཀྱི་ཚིགས་སུ་བཅད་པ། 
བྱང་ཆུབ་ལ་གཞན་སྟོན་པ་དང་། 
།དེ་ཡི་རྒྱུ་ནི་ཡོངས་གཏོང་དང་། 
།དེ་ཐོབ་བར་ཆད་མེད་པའི་རྒྱུ། 
།བསོད་ནམས་མང་པོའི་མཚན་ཉིད་དོ། 
།ཞེས་བྱ་བ་གསུངས་ཏེ། 
འཆད་པར་འགྱུར་བའི་མཚན་ཉིད་ཅན་གྱི་བྱང་ཆུབ་ལ་གཞན་དག་མཐོང་བའི་ལམ་ལ་སོགས་པ་སྟོན་པས་རབ་ཏུ་འགོད་པ་ནི་གཅིག་ཡིན་ནོ། 
།བྱང་ཆུབ་ཀྱི་རྒྱུ་མཚན་ཁོ་ནར་དེ་དག་ལ་ཡང་དག་པའི་ཚིག་དང་དོན་ལ་སོགས་པའི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་སོ་སོར་གཏོང་བ་ནི་གཉིས་པ་ཡིན་ནོ། 
།བྱང་ཆུབ་ཐོབ་པར་[^396K]བྱེད་པའི་བར་ཆད་མེད་པའི་རྒྱུ་ཤེས་རབ་ཀྱི་ཕ་རོལ་ཏུ་ཕྱིན་པ་རང་གིས་སྒོམ་པ་[^397K]ལ་སོགས་པའི་བསོད་ནམས་ཆེས་མང་བའི་མཚན་ཉིད་ནི་གསུམ་པ་ཡིན་ནོ། 
།གང་གི་དོན་དུ་མཐོང་བའི་ལམ་རྒྱུ་དེ་ལྟ་བུ་དང་བཅས་པར་བཞེད་པའི་[^398K]བྱང་ཆུབ་ཆེན་པོ་དེ་གང་ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པས་བྱང་ཆུབ་ཆེན་པོ། 
དྲི་མ་ཟད་དང་མི་སྐྱེ་བའི། 
།ཡེ་ཤེས་བྱང་ཆུབ་ཅེས་བརྗོད་དེ། 
།ཟད་མེད་སྐྱེ་མེད་ཕྱིར་དེ་དག 
།གོ་རིམས་བཞིན་དུ་ཤེས་པར་བྱ། 
།ཞེས་བྱ་བ་གསུངས་ཏེ། 
ཉོན་མོངས་པ་དང་ཤེས་བྱའི་སྒྲིབ་པའི་དྲི་མ་སྐྱེས་པ་དང་མ་སྐྱེས་པ་ཉིད་དུ་བརྟགས་པ་[^399K]རྣམས་ནི། 
ཆོས་ཀྱི་དབྱིངས་ལས་མ་གཏོགས་པར། 
།འདི་ལྟར་ཆོས་ཡོད་མ་ཡིན་ཏེ། 
།ཞེས་འབྱུང་བས། 
ཆོས་ཀྱི་དབྱིངས་ཀྱི་ངོ་བོ་ཉིད་རྣམས་ནམ་མཁའ་བཞིན་དུ་འགག་པ་དང་སྐྱེ་བ་མེད་པའི་ཕྱིར་རམ། 
གཅིག་དང་དུ་མའི་ངོ་བོ་ཉིད་དང་རྒྱུ་དང་འབྲས་བུའི་མཚན་མ་ལ་སོགས་པས་འཐད་པའི་[^400K]དངོས་པོ་མེད་པས་ནམ་མཁའི་པདྨ་བཞིན་དུ་འགག་པ་དང་སྐྱེ་བ་མེད་པའི་ཕྱིར་གོ་རིམས་བཞིན་དུ་དྲི་མ་རྣམས་ཟད་པ་དང་མི་སྐྱེ་བའི་ཤེས་པ་ཆོས་ཐམས་ཅད་ཕྱིན་ཅི་མ་ལོག་པར་རྟོགས་པའི་མཚན་ཉིད་ཆོས་ཀྱི་སྐུ་ལ་སོགས་པ་ཇི་ལྟ་བ་བཞིན་གྱི་བདག་ཉིད་ནི་བྱང་ཆུབ་ཆེན་པོ་ཡིན་པར་བརྗོད་དོ། 
།གང་གི་ཕྱིར་དེ་ལྟ་ཡིན་པའི་[^401K]ཕྱིར། 
གང་དག་དངོས་པོ་འཇིག་པའི་བསམ་པས་ཟད་པ་ལ་ཟད་དོ་སྙམ་པའི་ཤེས་པ་དང་། 
དངོས་པོ་མི་སྐྱེ་བའི་བསམ་པས་མི་སྐྱེ་བ་ལ་མི་སྐྱེའོ་སྙམ་པའི་ཤེས་པ་ནི་ཟད་པ་དང་མི་སྐྱེ་བའི་ཤེས་པ་ཡིན་པར་བརྗོད་ཅིང་། 
བྱང་ཆུབ་ཀྱང་ཟད་པ་དང་[^402K]མི་སྐྱེ་བ་ཤེས་པ་ཡིན་པར་བརྗོད་པ་དེ་དག་ལ་ཟད་པ་དང་མི་སྐྱེ་བ་མེད་པ་ཁོ་ནས་ཤེས་པ་དེ་རུང་བ་མ་ཡིན་ནོ་ཞེས་བར་སྐབས་ཀྱི་ཚིགས་སུ་བཅད་པས་གསུངས་པ། 
འགོག་པ་མེད་པའི་རང་བཞིན་ལ། 
།མཐོང་ཞེས་བྱ་བའི་ལམ་གྱིས་[^403K]ནི། 
།རྣམ་པར་རྟོག་རིགས་ཅི་ཞིག་ཟད། 
།སྐྱེ་མེད་རྣམ་པ་ཅི་ཞིག་འཐོབ། 
།ཅེས་བྱ་བ་ཡིན་ཏེ། 
སྐྱེས་པ་དང་མ་སྐྱེས་པ་དག་གོ་རིམས་བཞིན་དུ་ཟད་པ་དང་སྐྱེ་བའི་གེགས་བྱེད་པའི་མཚན་ཉིད་ཀྱི་འགོག་པ་དང་[^404K]བྲལ་བ་དོན་དམ་པར་དེ་བཞིན་ཉིད་ཀྱི་ངོ་བོའི་རང་བཞིན་ཡིན་ན་དངོས་པོ་ལ་ལོག་པར་མངོན་པར་ཞེན་པ་ཁྱེད་ཀྱིས་མཐོང་བའི་ལམ་གྱི་སྟོབས་ཀྱིས་རྣམ་པར་རྟོག་པ་ལ་སོགས་པའི་ངོ་བོ་སྐྱེས་པ་ནི་ཅི་ཞིག་ཟད། 
མི་སྐྱེ་བའི་ཆོས་ཅན་མ་སྐྱེས་པ་ནི་ཅི་ཞིག་སྐྱེས་ཏེ། 
ཅུང་ཟད་ཀྱང་མེད་པ་ཁོ་ན་ཡིན་པས་དེའི་ཕྱིར་ཁོ་བོ་ཅག་གི་གཞུང་ལུགས་ཁོ་ན་ཁས་བླང་བར་བྱའོ་སྙམ་དུ་དགོངས་པ་ཡིན་ནོ། 
།དེ་ལྟ་མ་ཡིན་ཏེ། 
ཆོས་ཡང་དག་པར་ཡོད་པར་ཁས་ལེན་ན་བཅོམ་ལྡན་འདས་ཀྱིས་ཉོན་མོངས་པ་དང་ཤེས་བྱའི་སྒྲིབ་པའི་[^405K]རྣམ་པར་རྟོག་པ་རྣམ་པ་ཐམས་ཅད་དུ་སྤངས་པ་ངོ་མཚར་ཆེ་བའི་གནས་ཡིན་ནོ་ཞེས་བར་སྐབས་ཀྱི་ཚིགས་སུ་བཅད་པས་[^406K]གསུངས་པ། 
གཞན་གྱི་ཆོས་རྣམས་ཀྱང་ཡོད་ལ། 
།ཤེས་བྱ་ལ་ཡང་སྟོན་པ་ཡི། 
།སྒྲིབ་པ་ཟད་པར་བརྗོད་པ་གང་། 
།དེ་ལ་ཁོ་བོས་མཚར་དུ་བརྩིས། 
།ཞེས་བྱ་བ་ཡིན་ཏེ། 
དེ་ལ་སྐྱེ་བ་དང་འཇིག་པས་སྟོང་པའི་ཕྱིར་བདག་མེད་དོ་སྙམ་དུ་བསྒོམས་པས་བདག་ཏུ་མངོན་པར་ཞེན་པ་ཡོངས་སུ་བོར་ནས་དེས་དབེན་པའི་ཕུང་པོ་ལ་སོགས་པ་རྟེན་ཅིང་འབྲེལ་པར་འབྱུང་བ་སྐྱེ་བ་དང་འཇིག་པའི་ཆོས་ཅན་ལ་ཡང་དག་པར་དམིགས་ཏེ། 
སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར་འདི་ནི་སེམས་ཙམ་ཁོ་ན་ཡིན་གྱི། 
ཕྱི་རོལ་གྱི་དོན་ནི་མེད་དོ་ཞེས་བྱ་བ་ཡིད་ལ་བྱེད་ཅིང་འཛིན་པའི་རྣམ་པ་ཅན་གྱི་སེམས་ལ་མངོན་པར་ཞེན་པ་ཡོངས་སུ་མ་བོར་བས་ཕྱི་རོལ་གྱི་དོན་དུ་མངོན་པར་ཞེན་པ་སྤངས་ཏེ། 
གཟུང་བ་མེད་ན་འཛིན་པ་མེད་དོ་སྙམ་དུ་ངེས་པར་སེམས་པས་འཛིན་པའི་རྣམ་པའི་མཚན་ཉིད་རྣམ་པར་རིག་པ་ཙམ་དེ་ཡང་བསལ་ཏེ། 
གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས། 
དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་སྒྱུ་མ་བཞིན་དུ་ངོ་བོ་ཉིད་མེད་པ་སྟེ། 
ཡང་དག་པར་ན་གཅིག་ཏུ་དངོས་པོ་དང་དངོས་པོ་མེད་པ་ལ་སོགས་པར་བརྟག་པའི་ངོ་བོ་དང་བྲལ་བ་ཡིན་ནོ་སྙམ་དུ་བསྒོམས་པས་བསྒོམ་པའི་[^407K]སྟོབས་གྲུབ་པ་ན་[^408K]ཁ་ཅིག་ལ་ནོར་བུ་དང་དངུལ་ལ་སོགས་པའི་ཤེས་པ་བཞིན་དུ་འཁྲུལ་པའི་མཚན་མ་མཐའ་དག་སྤངས་པ་སྒྱུ་མ་ལྟ་བུའི་བདག་ཉིད་དུ་སྣང་བའི་བློ་རྣམ་པར་མི་རྟོག་པ་སོ་སོ་[^409K]རང་གིས་རིག་པར་བྱ་བ་ཅི་ཞིག་ལྟར་ཡང་དག་པར་སྐྱེས་ན། 
རྣལ་འབྱོར་པས་ཤེས་བྱའི་སྒྲིབ་པ་ཡང་དག་པར་སྤོང་ངོ་། 
།དེ་ལྟ་མ་ཡིན་ཏེ། 
དུས་ཐམས་ཅད་དུ་ནམ་མཁའ་རྫས་མེད་པ་ཙམ་གྱི་ངོ་བོ་འཛིན་པ་བཞིན་དུ་བསྐྱེད་དུ་མེད་པ་དང་སྤང་དུ་མེད་པའི་རང་གི་ངོ་བོ་འཛིན་པའི་ཕྱིར་སྐད་ཅིག་མའི་ཆོས་ཤེས་པ་ཙམ་གྱི་ངོ་བོ་དང་། 
ཤེས་བྱའི་མཚན་ཉིད་རྣམས་གལ་ཏེ་དོན་དམ་པར་ཡོད་པ་ཉིད་དུ་གྱུར་ན་དེའི་ཚེ་གཉེན་པོ་བསྒོམས་པས་ནམ་མཁའ་བཞིན་དུ་དེ་དག་ལ་ཅུང་ཟད་ཀྱང་མི་བྱེད་དོ། 
།དེའི་ཕྱིར་གཞན་དག་གིས་དངོས་པོར་མངོན་པར་ཞེན་པའི་ཕྱིན་ཅི་ལོག་མི་ལྡོག་པས་བཅོམ་ལྡན་འདས་ཀྱིས་ཤེས་བྱའི་སྒྲིབ་པ་རྣམ་པ་ཐམས་ཅད་དུ་སྤངས་པ་གང་ཡིན་པ་དང་། 
ཆོས་རྣམས་ཀྱང་ཡོད་པར་[^410K]ཁས་ལེན་པ་གང་ཡིན་པ་དེ་ནི་ཕན་ཚུན་འགལ་བའི་དོན་ཁས་ལེན་པས་ཁོ་བོས་ངོ་མཚར་དུ་བརྩིས་སོ་ཞེས་བྱ་བ་ཡིན་ནོ། 
།དེ་ལྟར་ཡོད་པའི་ཕྱོགས་བསལ་ནས་ངོ་བོ་ཉིད་མེད་པའི་ཕྱོགས་བརྟན་པོར་མཛད་པས་ཐར་པ་འདོད་པ་རྣམས་ཀྱིས་འདི་ཁོ་ན་ཁས་བླང་བར་བྱའོ་ཞེས་བར་སྐབས་ཀྱི་ཚིགས་སུ་བཅད་པས་གནས་པའི་ཕྱོགས། 
འདི་ལ་བསལ་བྱ་ཅི་ཡང་མེད། 
།བཞག་པར་[^411K]བྱ་བ་ཅུང་ཟད་མེད། 
།ཡང་དག་ཉིད་ལ་ཡང་དག་ལྟ། 
།ཡང་དག་མཐོང་ནས་རྣམ་པར་གྲོལ། 
།ཞེས་བྱ་བ་གསུངས་ཏེ། 
གང་གི་ཕྱིར་དངོས་པོར་མངོན་པར་ཞེན་པ་ལས་གྲོལ་བར་མི་འཐད་པ་དེའི་ཕྱིར་ཆོས་གང་ལ་ཡང་སྐུར་པ་འདེབས་པ་དང་། 
སྒྲོ་འདོགས་པའི་ངོ་བོས་བསལ་བ་དང་བཞག་པ་[^412K]མ་བྱས་པར་གཟུགས་ལ་སོགས་པ་རྟེན་ཅིང་འབྲེལ་པར་འབྱུང་བ་ཀུན་རྫོབ་ཏུ་ཡང་དག་པར་ཡོད་པའི་ངོ་བོ་འདི་ཉིད་ལ་རང་བཞིན་མེད་པ་ལ་སོགས་པའི་ངོ་བོར་བརྟག་པར་བྱ་སྟེ། 
དེ་ལྟར་ན་སྒྱུ་མའི་གླང་པོས་སྒྱུ་མའི་གླང་པོ་གཞན་ཞིག་ཕམ་པར་བྱས་པ་བཞིན་དུ་ཕྱིན་ཅི་ལོག་ལྡོག་པས་དེ་ཁོ་ན་ཉིད་མཐོང་ན་རྣམ་པར་གྲོལ་བར་འགྱུར་རོ། 
།དེ་ལྟར་ཞར་ལ་འོངས་པ་བརྗོད་ནས་རྣལ་མ་མཐོང་བའི་ལམ་ཉིད། 
སྦྱིན་པ་ལ་སོགས་རེ་རེར་ནི། 
།དེ་དག་ཕན་ཚུན་བསྡུས་པ་གང་། 
།སྐད་ཅིག་གཅིག་པའི་བཟོད་པ་ཡིས། 
།བསྡུས་པ་དེ་འདིར་[^413K]མཐོང་བའི་ལམ། 
།ཞེས་བྱ་བ་གསུངས་ཏེ། 
སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་པོ་དག་སོ་སོར་སྦྱིན་པ་ལ་སོགས་པའི་ངོ་བོ་[^414K]རེ་རེར་སྔ་མ་བཞིན་དུ་ཕན་ཚུན་བསྡུས་པ་གང་ཡིན་པ་སྐད་ཅིག་མ་གཅིག་པ་སྡུག་བསྔལ་ལ་ཆོས་ཤེས་པའི་བཟོད་པས་བསྡུས་པ་འཁོར་གསུམ་རྣམ་པར་དག་པས་རབ་ཏུ་ཕྱེ་བ་རྣམ་པ་སུམ་ཅུ་རྩ་དྲུག་ཅན་སྐྱེས་པ་གང་ཡིན་པ་དེ་ནི། 
རྩེ་མོའི་མངོན་པར་རྟོགས་པ་འདིར་མཐོང་བའི་ལམ་ཡིན་ནོ། 
།དེ་སྐྱེས་པ་ན་འདོད་པ་དང་གཟུགས་དང་གཟུགས་མེད་པའི་ཁམས་ཀྱི་དབྱེ་བས་རྣམ་པར་རྟོག་པ་བཞི་པོ་སོ་སོར་རྣམ་པ་དགུ་ཉིད་ཀྱིས་གཟུང་བ་དང་འཛིན་པའི་རྣམ་པར་རྟོག་པ་བརྒྱ་རྩ་བརྒྱད་སྤངས་པས། 
དེ་དག་གིས་བསྡུས་པའི་རྣམ་པར་རྟོག་པ་སྐྱེད་པར་བྱེད་པའི་བག་ཆགས་ཀྱི་ཉོན་མོངས་པ་བརྒྱ་རྩ་བརྒྱད་སྤངས་པ་རྟེན་ཅིང་འབྲེལ་པར་འབྱུང་བའི་ཆོས་ཉིད་ཀྱིས་འཐོབ་བོ། 
།དེ་ལ་དབང་དུ་བྱ་བའི་ཕྱིར་དེ་ཉིད་ཡང་དང་ཡང་དུ་སྒོམ་པར་བྱེད་དོ་ཞེས་བར་སྐབས་ཀྱི་[^415K]ཚིགས་སུ་བཅད་པས་གསུངས་པ། 
དེ་ནས་སེང་གེ་རྣམ་བསྒྱིངས་པའི། 
།ཏིང་ངེ་འཛིན་ལ་སྙོམས་ཞུགས་ནས། 
།རྟེན་ཅིང་འབྲེལ་འབྱུང་ལུགས་མཐུན་དང་། 
།ལུགས་མི་མཐུན་ལ་རྟོག་པར་བྱེད། 
།ཅེས་བྱ་བ་ཡིན་ཏེ། 
མཐོང་བའི་ལམ་འཐོབ་པའི་[^416K]རྣལ་འབྱོར་པ་དེ་ཉོན་མོངས་པ་དང་ཤེས་བྱའི་སྒྲིབ་པའི་འཇིགས་པ་མེད་པའི་ཕྱིར་ཏིང་ངེ་འཛིན་སེང་གེ་རྣམ་པར་བསྐྱིངས་པ་[^417K]ལ་སྙོམས་པར་ཞུགས་ནས། 
དུས་ཕྱིས་རྟེན་ཅིང་འབྲེལ་པར་འབྱུང་བ་ལ་མ་རིག་པའི་རྐྱེན་གྱིས་འདུ་བྱེད་རྣམས་སོ། 
།ཞེས་བྱ་བ་ལ་སོགས་པ་ལུགས་དང་མཐུན་པ་དང་། 
སྐྱེ་བ་འགགས་པས་རྒ་ཤི་འགག་གོ་ཞེས་བྱ་བ་ལ་སོགས་པ་ལུགས་དང་མི་མཐུན་པར་ཡང་དག་པར་རྟོག་གོ། 
།དེ་ལྟར་མཐོང་བའི་ལམ་བརྗོད་ནས་མི་མཐུན་པའི་ཕྱོགས་སྤོང་བ་ལ་སོགས་པ་ནི་རྟེན་གྲུབ་པ་སྔོན་དུ་འགྲོ་བ་ཡིན་ན་གོ་སླ་བས་རྟེན་བསྒོམ་པའི་[^418K]ལམ། 
འགོག་དང་བཅས་པའི་སྙོམས་འཇུག་དགུར། 
།རྣམ་པ་གཉིས་སུ་སོང་འོངས་ནས། 
།འདོད་པར་གཏོགས་པའི་རྣམ་པར་ཤེས། 
།མཉམ་བཞག་མིན་པའི་མཚམས་བཟུང་སྟེ། 
།ཐོད་རྒལ་དུ་ནི་སྙོམས་འཇུག་པ། 
།གཅིག་དང་གཉིས་གསུམ་བཞི་དང་ལྔ། 
།དྲུག་དང་བདུན་དང་བརྒྱད་བརྒལ་ནས། 
།འགོག་པའི་བར་དུ་མི་འདྲར་འགྲོ། 
།ཞེས་བྱ་བ་གསུངས་ཏེ། 
བྱང་ཆུབ་སེམས་དཔའ་རྣམས་ནི་བསམ་གཏན་དང་པོ་ནས་བཟུང་སྟེ་འགོག་པའི་བར་དུ་སོང་ནས། 
དེའི་འོག་ཏུ་འགོག་པ་ནས་བཟུང་སྟེ། 
བསམ་གཏན་དང་པོའི་བར་དུ་འོངས་ཏེ། 
དེ་ལྟར་ལུགས་དང་མཐུན་པ་དང་ལུགས་དང་མི་མཐུན་པ་རྣམ་པ་གཉིས་ཀྱིས། 
བསམ་གཏན་བཞི་དང་གཟུགས་མེད་པ་བཞི་དང་འགོག་པའི་མཚན་ཉིད་ཀྱི་སྙོམས་པར་འཇུག་པ་དགུ་ལ་སོང་ཞིང་འོངས་ནས་ཡང་བསམ་གཏན་དང་པོ་ལ་སྙོམས་པར་ཞུགས་ཏེ། 
དེ་ལས་ལངས་ནས་འགོག་པ་ལའོ། 
།དེ་བཞིན་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བར་ལས་འགོག་པ་ལ་སྙོམས་པར་ཞུགས་ཏེ། 
དེ་ལས་ལངས་ནས་དེ་མ་ཐག་པའི་སྙོམས་པར་འཇུག་པ་ལ་དམིགས་ཏེ། 
འདོད་པ་ན་སྤྱོད་པའི་རྣམ་པར་ཤེས་པ་མཚམས་ཀྱི་ངོ་བོར་བཞག་ནས་ཐབས་མཁས་པའི་སྟོབས་ཀྱིས་ལངས་ཏེ། 
རྣམ་པར་ཤེས་པ་མཉམ་པར་མ་བཞག་པ་དེ་ལྟ་བུ་དེ་མངོན་དུ་བྱས་ནས། 
།དེའི་འོག་ཏུ་འགོག་པ་ལའོ། 
།དེ་ནས་མཉམ་པར་མ་བཞག་པ་ལའོ། 
།དེའི་འོག་ཏུ་འགོག་པ་གཅིག་པུ་བོར་ལ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལའོ། 
།དེ་ནས་མཉམ་པར་མ་བཞག་པ་ལའོ། 
།དེ་ནས་གཉིས་བོར་ལ་ཅི་ཡང་མེད་པའི་སྐྱེ་མཆེད་ལའོ། 
།དེ་ནས་མཉམ་པར་མ་བཞག་པ་ལའོ། 
།དེ་བཞིན་དུ་བརྒྱད་ཀྱི་བར་དུ་བོར་ནས་བསམ་གཏན་དང་པོ་ལའོ། 
།དེ་ནས་མཉམ་པར་མ་བཞག་པ་ལའོ། 
།དེ་ལྟར་གཅིག་ལ་སོགས་པ་བོར་ནས་འགོག་པའི་སྙོམས་པར་འཇུག་པ་ལ་ཐུག་པའི་བར་དུ་མི་འདྲ་བའི་སྒོ་ནས་འགྲོ་བས་ན་མི་འདྲ་བར་འགྲོ་བ་ཐོད་རྒལ་གྱི་སྙོམས་པར་འཇུག་པ་ལ་དབང་བ་ཉིད་ཀྱི་མཚན་ཉིད་མངོན་སུམ་དུ་བྱེད་པས་ན་བསྒོམ་པའི་[^419K]ལམ་ཡིན་ནོ། 
།དེ་ལྟར་བསྒོམ་པའི་ལམ་བརྗོད་ནས་དེ་ལ་སྤང་བའི་ཕྱིར་མི་མཐུན་པའི་ཕྱོགས་རྣམ་པ་[^420K]བཞི་བརྗོད་དགོས་པས། 
རེ་ཞིག་གཟུང་བའི་རྣམ་པར་རྟོག་པ་དང་པོ། 
མདོར་བསྡུས་རྒྱས་དང་སངས་རྒྱས་ཀྱིས། 
།བསྟང་བས་ཡོངས་སུ་མ་བཟུང་དང་། 
།དུས་གསུམ་ཡོན་ཏན་མེད་པ་དང་། 
།ལེགས་པའི་ལམ་ནི་རྣམ་གསུམ་ལ། 
།གཟུང་བའི་རྣམ་རྟོག་འདི་གཅིག་སྟེ། 
།སྦྱོར་བའི་རྣམ་པའི་སྤྱོད་ཡུལ་ཅན། 
།ཞེས་བྱ་བ་གསུངས་ཏེ། 
མདོར་བསྡུས་པ་ལ་དགའ་བའི་སེམས་ཅན་རྗེས་སུ་འཛིན་པས་ཆོས་མདོར་བསྡུས་པ་དང་། 
རྒྱས་པ་ལ་དགའ་བའི་སེམས་ཅན་རྗེས་སུ་འཛིན་པས་ཆོས་རྒྱས་པ་དང་། 
ཇི་སྐད་བཤད་པ་བཞིན་དོན་ལ་ནན་ཏན་མི་བྱེད་པས་སངས་རྒྱས་ཀྱིས་བསྟང་[^421K]སྟེ་ཡོངས་སུ་མ་བཟུང་བ་དང་། 
བྱུང་བ་འགགས་པ་ཉིད་ཀྱིས་སྦྱོར་བའི་ལམ་གྱི་ཡོན་ཏན་མེད་པ་དང་། 
ཡང་དག་པར་སྐྱེ་བའི་རྒྱུ་དང་མི་ལྡན་པས་མཐོང་བའི་ལམ་གྱི་ཡོན་ཏན་མེད་པ་དང་། 
མ་འོངས་པ་མེད་པ་ཉིད་ཀྱིས་བསྒོམ་པའི་[^422K]ལམ་[^423K]ཡོན་ཏན་མེད་པ་དང་། 
ཕྱིན་ཅི་ལོག་ཞི་བ་ཉིད་ལ་སོགས་པས་མྱ་ངན་ལས་འདས་པར་སྦྱོར་བའི་ལམ་དང་། 
སྟོང་པ་ཉིད་མངོན་པར་སྒྲུབ་པ་ཉིད་ཀྱིས་མཐོང་བའི་ལམ་དང་། 
རང་བཞིན་མེད་པར་སྒོམ་པར་བྱེད་པ་ཉིད་ཀྱིས་བསྒོམ་པའི་[^424K]ལམ་ལ་གཟུང་བའི་རྣམ་པར་རྟོག་པ་དང་པོ་གནས་སྐབས་འདིར་སྤང་བར་བྱ་བ་ཉིད་ཀྱིས་བསྒོམ་པའི་ལམ་གྱི་སྦྱོར་བའི་གནས་སྐབས་ཀྱི་ཡུལ་ཅན་རྣམ་པ་དགུའོ། 
།དེ་ལྟར་དང་པོ་བསྟན་ནས་གཟུང་བའི་རྣམ་པར་རྟོག་པ་གཉིས་པ། 
གཉིས་པ་སེམས་དང་སེམས་བྱུང་རྣམས། 
།འཇུག་པའི་ཡུལ་ཅན་ཡིན་བཞེད་དེ། 
།སེམས་མི་སྐྱེ་དང་བྱང་ཆུབ་ཀྱི། 
།སྙིང་པོ་ཡིད་ལ་མི་བྱེད་དང་། 
།ཐེག་པ་དམན་པ་ཡིད་བྱེད་དང་། 
།རྫོགས་པའི་བྱང་ཆུབ་ཡིད་མི་བྱེད། 
།བསྒོམ་[^425K]དང་སྒོམ་པ་མེད་པ་དང་། 
།དེ་དག་ལས་ནི་བཟློག་ཉིད་དང་། 
།ཇི་བཞིན་དོན་མིན་རྣམ་རྟོག་པ། 
།བསྒོམ་པའི་[^426K]ལམ་ལ་ཤེས་པར་བྱ[^427K]། 
།ཞེས་བྱ་བ་གསུངས་ཏེ། 
དགེ་བའི་བཤེས་གཉེན་ལ་སོགས་པ་དང་བྲལ་བས་བྱང་ཆུབ་ཀྱི་སེམས་མི་སྐྱེ་བ་དང་། 
སངས་རྒྱས་ལ་དམིགས་པའི་བསོད་ནམས་ཁྱད་པར་དུ་འཕགས་པ་མེད་པས་བྱང་ཆུབ་ཀྱི་སྙིང་པོ་ཡིད་ལ་མི་བྱེད་པ་དང་། 
ཉན་ཐོས་ཀྱི་རིགས་ཅན་ཉིད་ཀྱི་ཕྱིར་དེའི་ཐེག་པ་ཡིད་ལ་བྱེད་པ་དང་། 
རང་སངས་རྒྱས་ཀྱི་རིགས་ཅན་ཉིད་ཀྱི་ཕྱིར་དེའི་ཐེག་པ་མངོན་དུ་བྱེད་པ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་སྒྲུབ་པ་མེད་པས་ཡང་དག་པར་རྫོགས་པའི་བྱང་ཆུབ་ཡིད་ལ་མི་བྱེད་པ་དང་། 
དམིགས་པ་དང་བཅས་པ་ཉིད་ཀྱིས་བསྒོམ་པ་དང་། 
དམིགས་པ་མེད་པ་ཉིད་ཀྱིས་སྒོམ་པ་[^428K]མེད་པ་དང་། 
དམིགས་པ་ཡང་མེད་མི་དམིགས་པ་ཡང་མེད་པས་སྒོམ་པ་ཡང་མེད་སྒོམ་པ་མེད་པ་ཡང་མ་ཡིན་པ་དང་། 
ཕྱིན་ཅི་ལོག་ཏུ་མངོན་པར་ཞེན་པས་དོན་ཇི་ལྟ་བ་བཞིན་མ་ཡིན་པ་ཉིད་ལ་གཟུང་བའི་རྣམ་པར་རྟོག་པ་གཉིས་པ། 
གནས་སྐབས་དེ་ན་སྤང་བར་བྱ་བ་ཉིད་ཀྱིས་བསྒོམ་པའི་[^429K]ལམ་གྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱི་ཡུལ་ཅན་རྣམ་པ་དགུའོ། 
།དེ་ལྟར་གཉིས་པ་བསྟན་ནས་འཛིན་པའི་རྣམ་པར་རྟོག་པ་དང་པོ། 
སེམས་ཅན་བཏགས་པའི་སྤྱོད་ཡུལ་དང་། 
།ཆོས་བཏགས་པ་དང་སྟོང་མིན་ཉིད། 
།ཆགས་དང་རབ་འབྱེད་བདག་ཉིད་དང་། 
།དངོས་པོར་བྱེད་དང་ཐེག་གསུམ་དང་། 
།ཡོན་ནི་དག་པ་མ་ཡིན་དང་། 
།སྤྱོད་པ་རྣམ་པར་འཁྲུགས་པ་ལ། 
།འཛིན་པར་བྱེད་པ་དང་པོར་དེ། 
།ཤེས་པར་བྱ་བ་བསྒྲགས་པ་ཡིན། 
།ཞེས་བྱ་བ་གསུངས་ཏེ། 
རྫས་སུ་ཡོད་པར་མི་སྐྱེ་བས་སེམས་ཅན་དུ་བཏགས་པ་དང་། 
སྣང་བ་ཙམ་དུ་ཟད་པའི་ཕྱིར་ཆོས་སུ་བཏགས་པ་དང་། 
ཐམས་ཅད་དུ་འགྲོ་བའི་ཕྱིར་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་ཆོས་སྟོང་པ་མ་ཡིན་པ་ཉིད་དང་། 
རྣམ་པ་ཐམས་ཅད་དུ་མངོན་པར་ཞེན་པ་མ་སྤངས་པས་ཆོས་ལ་ཆགས་པ་དང་། 
ངོ་བོ་ཉིད་མེད་པར་རྟོགས་པས་ཆོས་རབ་ཏུ་[^430K]འབྱེད་པ་དང་། 
ཆེད་དུ་བྱ་བ་མི་བྱེད་པས་དངོས་པོའི་ཆེད་དུ་བྱ་བ་བྱེད་པ་དང་། 
གཟུགས་ལ་སོགས་པ་ལ་མི་དམིགས་པའི་ཕྱིར་ཐེག་པ་གསུམ་གྱིས་ངེས་པར་འབྱུང་བ་དང་། 
ཡང་དག་པར་རབ་ཏུ་མ་ཞུགས་པ་ཉིད་ཀྱིས་ཡོན་མ་དག་པ་དང་། 
སྦྱིན་པ་ལ་སོགས་པར་དམིགས་ཏེ་བསྒྲུབས་པས་[^431K]སྤྱོད་པ་རྣམ་པརའཁྲུགས་པ་ལ་སྔ་མ་བཞིན་དུ་འཛིན་པར་རྣམ་པར་རྟོག་པ་བསྒོམ་པའི་[^432K]ལམ་གྱི་སྦྱོར་བའི་གནས་སྐབས་ཀྱི་ཡུལ་ཅན་རྣམ་པ་དགུའོ།། 
།།བམ་པོ་ལྔ་པ། 
དེ་ལྟར་དང་པོ་བསྟན་ནས་འཛིན་པའི་རྣམ་པར་རྟོག་པ་གཉིས་པ། 
སེམས་ཅན་བཏགས་དང་དེ་རྒྱུ་ཡི། 
།ཡུལ་ཅན་དེ་ཡིས་རྣམ་འཇོམས་པས། 
།བསྒོམ་པའི་[^433K]ལམ་དང་འབྲེལ་པ་ཡིས[^434K]། 
།མི་མཐུན་ཕྱོགས་གཞན་རྣམ་པ་དགུ། 
།ཞེས་བྱ་བ་གསུངས་ཏེ། 
མི་མཐུན་པའི་ཕྱོགས་འཛིན་པའི་རྣམ་པར་རྟོག་པ་གཉིས་པ་སེམས་ཅན་དུ་བཏགས་པ་དང་། 
དེར་རྣམ་པར་གཞག་པའི་རྒྱུ་སྣང་བ་ཙམ་གྱི་ཡུལ་ཅན་བསྒོམ་པའི་ལམ་གྱིས་ཡང་དག་པར་སྤང་བར་བྱ་བ་ཡིན་པའི་ཕྱིར་དེ་དང་འབྲེལ་པ་རྣམ་པ་དགུའོ། 
།ཇི་ལྟར་རྣམ་པ་དགུ་ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པ་རྣམ་པ་གཉིས་ཀྱིས་གསུངས་པ། 
བདག་ཉིད་ཇི་བཞིན་ཀུན་མཁྱེན་ནི། 
།གསུམ་གྱི་སྒྲིབ་པ་རྣམ་གསུམ་དང་། 
།ཞི་ལམ་དེ་བཞིན་ཉིད་སོགས་དང་། 
།མཚུངས་པར་ལྡན་དང་མི་ལྡན་དང་། 
།མི་མཉམ་སྡུག་བསྔལ་ལ་སོགས་དང་། 
།ཉོན་མོངས་རྣམས་ཀྱི་རང་བཞིན་དང་། 
།གཉིས་སུ་མེད་ལ་ཀུན་རྨོངས་ལ། 
།རྣམ་པར་རྟོག་པ་ཐ་མར་བཞེད། 
།ཅེས་བྱ་བ་[^435K]ཡིན་ཏེ། 
རྣམ་པ་ཐམས་ཅད་ཡོངས་སུ་མ་ཤེས་པས་རྣམ་པ་ཐམས་ཅད་མཁྱེན་པ་ཉིད་ཀྱི་སྒྲིབ་པ་ལ་ཀུན་དུ་རྨོངས་པ་དང་། 
ལམ་ཐམས་ཅད་ཡོངས་སུ་མ་ཤེས་པས་ལམ་ཤེས་པ་ཉིད་ཀྱི་སྒྲིབ་པ་ལ་ཀུན་དུ་རྨོངས་པ་དང་། 
གཞི་ཐམས་ཅད་ཡོངས་སུ་མ་ཤེས་པས་ཐམས་ཅད་ཤེས་པ་ཉིད་ཀྱི་སྒྲིབ་པ་ལ་ཀུན་དུ་རྨོངས་པ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་མ་ཤེས་པས་ཐམས་ཅད་ཞི་བའི་ལམ་ལ་ཀུན་དུ་རྨོངས་པ་དང་། 
གཟུགས་ལ་སོགས་པའི་ཤེས་བྱ་དང་། 
དེ་བཞིན་ཉིད་དག་ཡོངས་སུ་མ་ཤེས་པས་དེ་བཞིན་ཉིད་ལ་སོགས་པ་དང་མཚུངས་པར་ལྡན་པ་དང་མི་ལྡན་པ་ལ་ཀུན་དུ་རྨོངས་པ་དང་། 
བདུད་ལ་སོགས་པའི་རང་གི་ངོ་བོ་ཡོངས་སུ་མ་ཤེས་པས་མི་མཉམ་པ་ཉིད་ལ་ཀུན་དུ་རྨོངས་པ་དང་། 
དོན་ལ་སྒྲ་ཇི་བཞིན་དུ་འཛིན་པ་ཉིད་ཀྱིས་སྡུག་བསྔལ་ལ་སོགས་པའི་བདེན་པ་ལ་ཀུན་དུ་རྨོངས་པ་དང་། 
འདོད་ཆགས་ལ་སོགས་པའི་ངོ་བོ་ཉིད་ཡོངས་སུ་མ་ཤེས་པས་ཉོན་མོངས་པའི་རང་བཞིན་ལ་ཀུན་དུ་རྨོངས་པ་དང་། 
གཟུང་བ་དང་འཛིན་པའི་མཚན་ཉིད་ཡོངས་སུ་མ་ཤེས་པས་གཉིས་སུ་མེད་པ་ལ་ཀུན་དུ་རྨོངས་པ་ལ། 
སྔ་མ་བཞིན་དུ་འཛིན་པའི་རྣམ་པར་རྟོག་པ་ཐ་མ་བསྒོམ་པའི་[^436K]ལམ་གྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱི་ཡུལ་ཅན་རྣམ་པ་དགུར་བཞེད་པ་ཡིན་ནོ། 
།བསྒོམ་པའི་[^437K]ལམ་གྱི་མི་མཐུན་ཕྱོགས་རྣམ་པ་བཞི་པོ་དེ་དག་སྤང་བ་ཉིད་དུ་གཉེན་པོ་རྣམ་པ་བཞི་ཡང་དེའི་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། 
།སྔ་མ་བཞིན་དུ་རྣམ་པར་རྟོག་པ་བརྒྱ་རྩ་བརྒྱད་སྤངས་པ་དང་དུས་མཉམ་པ་ཁོ་ནར་དེ་དག་གིས་བསྡུས་པ་ཉོན་མོངས་པ་བརྒྱ་རྩ་བརྒྱད་སྤངས་པས་ཡོན་ཏན་ཕུན་སུམ་ཚོགས་པ་[^438K]ཐམས་ཅད་བྱང་ཆུབ་སེམས་དཔའ་བསྒོམ་པའི་[^439K]ལམ་ལ་གནས་པ་ལ་རྟེན་[^440K]ཏོ་ཞེས་བྱ་བ་བར་སྐབས་ཀྱི་ཚིགས་སུ་བཅད་པ་དག་གིས་གསུངས་པ། 
ཡམས་ནད་འདི་རྣམས་ཟད་ནས་ནི། 
།ཡུན་རིངས་ལོན་ནས་དབུགས་ཕྱིན་ལྟར། 
།རྣམ་པ་ཀུན་དུ་འགྲོ་བ་ཡི། 
།བདེ་སྒྲུབ་ཡོན་ཏན་ཕུན་ཚོགས་ཀུན། 
།རྒྱ་མཚོ་ཆེ་ལ་ཆུ་བོ་བཞིན། 
།འབྲས་བུ་མཆོག་གིས་སྤ་བ་ཡི། 
།སེམས་དཔའ་ཆེན་པོ་དེ་ལ་ནི། 
།རྣམ་པ་ཀུན་དུ་རྟེན་པར་བྱེད། 
།ཅེས་བྱ་བ་ཡིན་ཏེ། 
བསྒོམ་པའི་[^441K]ལམ་ལ་གོམས་པས་རྣམ་པར་རྟོག་པའི་རིགས་བཞི་པོ་འཚེ་བར་བྱེད་པ་ཉིད་ཀྱིས་ཡམས་ཀྱི་ནད་དུ་གྱུར་པ་འདི་རྣམས་ཟད་ནས་གགས་(གེགས་)བྱེད་པ་མེད་པས་དགའ་བས་དབུགས་ཕྱིན་པ་ཐོབ་པ་བཞིན་དུ། 
སྙིང་རྗེས་གཞན་གྱི་དབང་དུ་གྱུར་པས་རྣམ་པ་ཐམས་ཅད་དུ་འགྲོ་བའི་བདེ་བ་བསྐྱེད་པར་མཁས་པའི་ཡོན་ཏན་ཕུན་སུམ་ཚོགས་པ་ཐེག་པ་གསུམ་གྱིས་བསྡུས་པ་ཐམས་ཅད་རྒྱ་མཚོ་ཆེན་པོ་ལ་ཆུ་བོ་དག་བཞིན་དུ། 
བྱང་ཆུབ་སེམས་དཔའ་བསྒོམ་པའི་[^442K]ལམ་ལ་གནས་པ་འབྲས་བུ་རབ་ཀྱི་མཐར་ཕྱིན་པ་ཐོབ་པ་དེ་དག་གིས་མཛེས་པར་གྱུར་པ་ལ་རྣམ་པ་ཐམས་ཅད་མངོན་དུ་འོང་བའི་རྣམ་པས་རྟེན་པར་[^443K]བྱེད་དོ། 
།བསྒོམ་པའི་[^444K]ལམ་གྱི་རྗེས་ལ་བར་ཆད་མེད་པའི་ལམ་ཡིན་པས། 
བར་ཆད་མེད་པའི་ཏིང་ངེ་འཛིན། 
།སྟོང་གསུམ་སྐྱེ་བོ་ཉན་ཐོས་དང་། 
།བསེ་རུའི་རྟོགས་པ་[^445K]ཕུན་ཚོགས་དང་། 
།བྱང་ཆུབ་སེམས་དཔའི་སྐྱོན་མེད་ལ། 
།བཀོད་པའི་དགེ་བ་དཔེར་མཛད་ནས། 
།བསོད་ནམས་མང་པོ་ཉིད་ཀྱིས་ནི། 
།སངས་རྒྱས་ཉིད་ཀྱི་བར་མེད་དེ། 
།བར་ཆད་མེད་པའི་ཏིང་ངེ་འཛིན། 
།དེ་ནི་རྣམ་པ་ཀུན་མཁྱེན་ཉིད། 
།ཅེས་བྱ་བ་གསུངས་ཏེ། 
འགའ་ཞིག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའི་སྐྱོན་མེད་པ་ལ་བཀོད་ནས། 
བསོད་ནམས་སྐྱེད་པ་གང་ཡིན་པ་དེ་དཔེར་མཛད་ནས་དེ་བས་ཁྱད་པར་དུ་འཕགས་པར་བསོད་ནམས་མང་བ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་གང་ཡིན་པ་དེ་སངས་རྒྱས་ཉིད་ཡིན་པས་སངས་རྒྱས་ཉིད་འཐོབ་པའི་[^446K]བར་ཆད་མེད་པའི་ཏིང་ངེ་འཛིན་གང་ཡིན་པ་དེ་ནི་འདིར་བར་ཆད་མེད་པའི་ཏིང་ངེ་འཛིན་ཞེས་བྱའོ། 
།དེའི་དམིགས་པ་ལ་སོགས་པ་ཇི་ལྟ་བུ་ཞིག་ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པས་དམིགས་པ་ལ་སོགས་པ་གསུངས་པ། 
འདི་ཡི་དམིགས་པ་དངོས་མེད་དེ། 
།བདག་པོ་དྲན་པ་ཡིན་པར་བཞེད། 
།རྣམ་པ་ཞི་ཉིད་འདི་ལ་ནི། 
།རབ་ཏུ་སྨྲ་རྣམས་བརྒྱུད་[^447K]མར་རྒོལ། 
།ཞེས་བྱ་བ་ཡིན་ཏེ། 
བར་ཆད་མེད་པའི་ཏིང་ངེ་འཛིན་འདིའི་དམིགས་པའི་རྐྱེན་ནི་ཆོས་ཐམས་ཅད་དངོས་པོ་མེད་པར་དམིགས་པ་ཡིན་ནོ། 
།བདག་པོའི་རྐྱེན་ནི་དྲན་པ་ཡིན་ནོ། 
།རྣམ་པ་ནི་རང་བཞིན་གྱིས་ཞི་བ་ཉིད་ཡིན་ནོ། 
།གནས་འདི་ལ་ནི་གཏིང་དཔག་དཀའ་བའི་ཕྱིར་རབ་ཏུ་སྨྲ་བ་ཐབས་ལ་མཁས་པ་མ་རྟོགས་པ་རྣམས་ཀྱི་ཀླན་ཀའི་རྒོལ་བ་བརྒྱུད་[^448K]མར་འབྱུང་བས་ཐབས་ལ་མཁས་པས་དེ་དག་བསལ་བར་བྱ་སྟེ། 
འདིས་ནི་འདིའི་ཟབ་པ་ཉིད་བསྙད་དོ་སྙམ་དུ་དགོངས་པ་ཡིན་ནོ། 
།བློའི་ནོར་ཅན་རྣམས་ཀྱིས་ལོག་པར་རྟོག་པ་ཇི་ལྟ་བུ་ཞིག་བསལ་བས་ཏིང་ངེ་འཛིན་དེ་བསྐྱེད་པར་བྱ་ཞེ་ན། 
ཏིང་ངེ་འཛིན་གྱི་འོག་ཏུ་ལོག་པར་རྟོག་པ། 
དམིགས་པ་འཐད་དང་དེ་ཡི་ནི། 
།ངོ་བོ་ཉིད་ངེས་གཟུང་བ་དང་། 
།རྣམ་ཀུན་མཁྱེན་ཉིད་ཡེ་ཤེས་དང་། 
།དམ་པའི་དོན་དང་ཀུན་རྫོབ་དང་། 
།སྦྱོར་དང་དཀོན་མཆོག་གསུམ་པོ་དང་། 
།ཐབས་བཅས་ཐུབ་པའི་རྟོགས་པ་དང་། 
།ཕྱིན་ཅི་ལོག་ནི་ལམ་བཅས་དང་། 
།གཉེན་པོ་མི་མཐུན་ཕྱོགས་དག་དང་། 
།མཚན་ཉིད་དང་ནི་བསྒོམ་པ་[^449K]ལ། 
།སྨྲ་བ་རྣམས་ཀྱི་ལོག་རྟོག་པ། 
།རྣམ་པ་ཀུན་མཁྱེན་ཉིད་རྟེན་ཅན། 
།རྣམ་པ་བཅུ་དྲུག་དག་ཏུ་བཞེད། 
།ཅེས་བྱ་བ་གསུངས་ཏེ། 
འདུས་བྱས་དང་འདུས་མ་བྱས་ཀྱི་ཁམས་དག་དངོས་པོར་[^450K]མེད་པ་ཉིད་ཀྱིས་དམིགས་པ་འཐད་པ་དང་རྣམ་པ་ཐམས་ཅད་དུ་རང་བཞིན་མེད་པའི་ཕྱིར་དམིགས་པའི་ངོ་བོ་ཉིད་ངེས་པར་གཟུང་བ་དང་། 
དངོས་པོ་དང་དངོས་པོ་མེད་པ་མི་དམིགས་པས་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་དང་། 
དེ་བཞིན་ཉིད་ཀྱི་ངོ་བོ་ཉིད་ཀྱིས་ཀུན་རྫོབ་དང་དོན་དམ་པའི་བདེན་པ་གཉིས་དང་། 
སྦྱིན་པ་ལ་སོགས་པ་མི་དམིགས་པས་སྦྱོར་བ་དང་། 
རྟོགས་པར་བྱ་བ་མེད་པས་སངས་རྒྱས་དཀོན་མཆོག་དང་། 
མིང་དུ་བཏགས་པ་ཙམ་དུ་ཟད་པས་ཆོས་དཀོན་མཆོག་དང་། 
གཟུགས་ལ་སོགས་པར་དམིགས་པ་བཀག་པས་དགེ་འདུན་དཀོན་མཆོག་དང་། 
སྦྱིན་པ་ལ་སོགས་པར་མི་དམིགས་པས་ཐབས་ལ་མཁས་པ་དང་། 
དངོས་པོ་དང་དངོས་པོ་མེད་པ་དང་གཉིས་ཀའི་ངོ་བོ་རྟོགས་པ་བཀག་པས་དེ་བཞིན་གཤེགས་པའི་མངོན་པར་རྟོགས་པ་དང་། 
སྤྲོས་པ་རྣམ་པར་གཞག་པའི་མི་རྟག་པ་ཉིད་ལ་སོགས་པ་ཉིད་ཀྱིས་རྟག་པ་ལ་སོགས་པར་ཕྱིན་ཅི་ལོག་པ་དང་། 
ལམ་རྣམ་པར་བསྒོམས་པའི་འབྲས་བུ་མངོན་སུམ་དུ་མི་བྱེད་པས་ལམ་དང་། 
དོར་བ་དང་བླང་བ་མེད་པས་མི་མཐུན་པའི་ཕྱོགས་དང་གཉེན་པོ་དག་དང་ཆོས་ཅན་མེད་པས་ཆོས་ཀྱི་མཚན་ཉིད་དང་། 
རང་དང་སྤྱིའི་མཚན་ཉིད་མི་འཐད་པས་སྒོམ་པ་ལ། 
སྐྱེ་བོ་བྱང་ཆུབ་སེམས་དཔའི་ཐབས་ལ་མཁས་པ་མི་ཤེས་པའི་རབ་ཏུ་སྨྲ་བ་ཉིད་ཐམས་ཅད་ཀྱི་ལོག་པར་རྟོགས་པ་[^451K]ཕན་ཚུན་འགལ་བའི་དོན་བསྒྲུབས་པས་[^452K]མི་འཐད་པ་ཉིད་ཀྱིས་ཐེ་ཚོམ་གྱི་ངོ་བོ་ཇི་སྐད་བཤད་པའི་ཡུལ་ཅན་ཉིད་ཀྱིས་[^453K]རྣམ་པ་ཐམས་ཅད་མཁྱེན་པ་ཉིད་ཀྱི་རྟེན་ཅན་ལོག་པར་རྟོག་པ་བཅུ་དྲུག་གོ། 
།དེ་བས་ན་ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་ལ་གོ་རིམས་བཞིན་དུ་དོན་དམ་པ་དང་ཀུན་རྫོབ་ཀྱི་སྒོ་ནས་ལན་གདབ་དགོས་པས། 
བྱང་ཆུབ་སེམས་དཔའ་དགེ་བ་འདོད་པ་རྣམས་ཀྱིས་བདེན་པ་གཉིས་ཀ་ལ་རྟེན་པའི་[^454K]ཐབས་ལ་མཁས་པས་རྣམ་པ་སྟོང་དུ་བསལ་བ་སྔོན་དུ་འགྲོ་བའི་ངེས་པ་རྣམ་པ་ཐམས་ཅད་དུ་ཡང་དག་པར་བསྐྱེད་[^455K]ནས་བར་ཆད་མེད་པའི་ཏིང་ངེ་འཛིན་བསྐྱེད་པར་བྱའོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བ་ལས། 
སྐབས་ལྔ་པའི་འགྲེལ་པའོ།། 
།།རྩེ་མོའི་མངོན་པར་རྟོགས་པ་ཐོབ་པ་སོ་སོ་བ་དང་བསྡུས་པ་ཉིད་དུ་རྟོགས་པའི་དོན་རྣམས་གོ་རིམས་བཞིན་དུ་བླགས་ནས་བརྟན་པོར་བྱ་བའི་ཕྱིར་རྣམ་པར་སྒོམ་པར་བྱེད་པས་མཐར་གྱིས་པའི་མངོན་པར་རྟོགས་པ། 
སྦྱིན་པ་ཤེས་རབ་བར་དག་དང་། 
།སངས་རྒྱས་ལ་སོགས་དྲན་དང་ཆོས། 
།དངོས་མེད་ངོ་བོ་ཉིད་ཀྱིས་དེ། 
།མཐར་གྱིས་པ་ཡི་བྱ་བར་བཞེད། 
།ཅེས་བྱ་བ་གསུངས་ཏེ། 
ཕ་རོལ་ཏུ་ཕྱིན་པ་བཞི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ནང་དུ་འདུས་པའི་ཕྱིར། 
སྦྱིན་པའི་ཕ་རོལ་ཏུ་ཕྱིན་པ་ལ་སོགས་པ་འཁོར་གསུམ་རྣམ་པར་དག་པས་རབ་ཏུ་ཕྱེ་བ་[^456K]དྲུག་རྣམ་པ་ཐམས་ཅད་དུ་ཡོངས་སུ་རྫོགས་པས་ས་བཅུ་ཡང་དག་པར་སྒྲུབ་པར་བྱེད་པ་དང་། 
དྲན་པ་ཉེ་བར་གཞག་པ་ལ་སོགས་པ་དང་། 
བྱང་ཆུབ་ཀྱི་ཡན་ལག་གི་རྣམ་པ་དང་། 
འཕགས་པའི་ལམ་ཡན་ལག་བརྒྱད་པ་སྟེ། 
དོན་དམ་པར་དྲན་པ་མེད་པའི་མཚན་ཉིད་ཀྱི་སངས་རྒྱས་རྗེས་སུ་དྲན་པ་རྣམ་པ་གསུམ་པོ། 
གོ་རིམས་བཞིན་དུ་ངེས་པར་འབྱེད་པའི་ཆ་དང་མཐུན་པ་[^457K]དང་མཐོང་བ་དང་བསྒོམ་པའི་[^458K]ལམ་རྗོད་པར་བྱེད་པ་དང་། 
དེ་བཞིན་དུ་དགེ་བ་དང་མི་དགེ་བ་དང་ལུང་དུ་མ་བསྟན་པའི་ཆོས་རྗེས་སུ་དྲན་པ་དང་། 
སྔ་མ་བཞིན་དུ་བྱང་ཆུབ་སེམས་དཔའ་འཕགས་པ་ཕྱིར་མི་ལྡོག་པའི་དགེ་འདུན་རྗེས་སུ་དྲན་པ་དང་། 
དེ་བཞིན་དུ་ཚུལ་ཁྲིམས་དང་། 
གཏོང་བ་དང་། 
ལྷ་རྗེས་སུ་དྲན་པ་དང་གཟུགས་ལ་སོགས་པའི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་ཁོང་དུ་ཆུད་པས་རྟོགས་པ་གང་ཡིན་པ་དེ་ནི་འདིར་མཐར་གྱིས་པའི་བྱ་བར་བཞེད་པ་ཡིན་ནོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བ་ལས། 
སྐབས་དྲུག་པའི་འགྲེལ་པའོ།། 
།།མཐར་གྱིས་པའི་མངོན་པར་རྟོགས་པ་རྣམ་པར་བསྒོམས་པ་ནི་ཤིན་ཏུ་གོམས་པར་བྱ་བའི་ཕྱིར་དེ་དག་ཉིད་སྐད་ཅིག་མ་གཅིག་གིས་བསྒོམས་པས་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ཏེ། 
དེ་ཡང་མཚན་ཉིད་ཀྱིས་རྣམ་པ་བཞི་ཡོད་པས། 
དང་པོ་རྣམ་པར་སྨིན་པ་མ་ཡིན་པ་ཟག་པ་མེད་པའི་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། 
སྦྱིན་པ་ལ་སོགས་རེ་རེས་ཀྱང་། 
།ཟག་མེད་ཆོས་ཀུན་བསྡུས་པའི་ཕྱིར། 
།ཐུབ་པའི་སྐད་ཅིག་གཅིག་པ་ཡི། 
།རྟོགས་པ་འདི་ནི་ཤེས་པར་བྱ། 
།ཞེས་བྱ་བ་གསུངས་ཏེ། 
ལུགས་ལས་ཆོས་ཀྱི་དབྱིངས་ཀྱི་རང་གི་ངོ་བོར། 
དངོས་གཅིག་དངོས་པོ་ཀུན་གྱི་ངོ་བོ་ཉིད། 
།དངོས་ཀུན་དངོས་པོ་གཅིག་གི་ངོ་བོ་ཉིད། 
།གང་གིས་དངོས་གཅིག་དེ་བཞིན་ཉིད་མཐོང་བ། 
།དེ་ཡིས་དངོས་ཀུན་དེ་བཞིན་ཉིད་དུ་མཐོང་། 
།ཞེས་འབྱུང་བའི་ཕྱིར། 
མང་པོས་གཅིག་བསྡུས་པ་འབའ་ཞིག་ཏུ་མ་ཟད་ཀྱི། 
འོན་ཀྱང་སྦྱིན་པ་ལ་སོགས་པའི་ཡེ་ཤེས་དམིགས་པར་བྱ་བའི་སྐད་ཅིག་མ་གཅིག་པོ་དངོས་པོ་སོ་སོར་ངེས་པར་འཛིན་པའི་ཕྱིན་ཅི་ལོག་དང་བྲལ་བའི་ངོ་བོས། 
སྦྱིན་པ་ལ་སོགས་པ་ནས་དཔེ་བྱད་བཟང་པོ་བརྒྱད་ཅུའི་བར་གྱི་མཚན་ཉིད་ཀྱི་[^459K]ཆོས་རྣམས་བསྡུས་པའི་ཕྱིར་ཐུབ་པ་བྱང་ཆུབ་སེམས་དཔའི་རྟོགས་པ་ནི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པའོ། 
།ཞེས་བྱ་བར་ཤེས་པར་བྱའོ། 
།ཡང་ཇི་ལྟར་ན་ཟག་པ་མེད་པའི་ཡེ་ཤེས་གཅིག་དམིགས་ན་ཟག་པ་མེད་པ་ཐམས་ཅད་བསྡུས་པ་ཡིན་ཞེ་ན། 
འཇིག་རྟེན་པའི་དཔེ། 
ཇི་ལྟར་སྐྱེས་བུས་ཟོ་ཆུན་རྒྱུད། 
།རྡོག་ཐབས་གཅིག་གིས་བསྐྱོད་པ་ན། 
།ཐམས་ཅད་ཅིག་ཅར་[^460K]འགུལ་བ་ལྟར། 
།སྐད་ཅིག་གཅིག་ཤེས་དེ་བཞིན་ནོ། 
།ཞེས་བྱ་བ་གསུངས་ཏེ། 
དཔེར་ན་སྐྱེས་བུས་རྡོག་ཐབས་གཅིག་གིས་བསྐྱོད་ན་བཟོ་བོ་མཁས་པས་སྔོན་བཟོ་ལེགས་པར་བྱས་པའི་མཐུས་ཟོ་ཆུན་གྱི་རྒྱུད་ཐམས་ཅད་ཅིག་ཅར་དུས་གཅིག་ཏུ་འགུལ་བ་དེ་བཞིན་དུ་སྔོན་གྱི་སྨོན་ལམ་གྱི་འཕེན་པ་དང་། 
ཆོས་ཀྱི་དབྱིངས་ཀྱི་མཐུས་སྐད་ཅིག་མ་གཅིག་ཁོ་ན་ལ། 
ཟག་པ་མེད་པའི་ཡེ་ཤེས་[^461K]གཅིག་དམིགས་ན་རིགས་མཐུན་པ་ཐམས་ཅད་མངོན་དུ་བྱེད་པ་ཡིན་ནོ། 
།དེ་ལྟར་དང་པོ་བསྟན་ནས་གཉིས་པ་རྣམ་པར་སྨིན་པའི་ཆོས་ཉིད་ཀྱི་གནས་སྐབས་ཀྱི་ཟག་པ་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་[^462K]གཅིག་པའི་མངོན་པར་རྫོགས་པར་བྱང་ཆུབ་པ། 
གང་ཚེ་ཆོས་དཀར་ཐམས་ཅད་ཀྱི། 
།རང་བཞིན་ཤེས་རབ་ཕ་རོལ་ཕྱིན། 
།རྣམ་སྨིན་ཆོས་ཉིད་གནས་སྐབས་སྐྱེས། 
།དེ་ཚེ་སྐད་ཅིག་གཅིག་ཡེ་ཤེས། 
།ཞེས་བྱ་བ་གསུངས་ཏེ། 
གང་གི་ཚེ་བྱང་ཆུབ་སེམས་དཔས་གཉེན་པོ་བསྒོམས་པས་མི་མཐུན་པའི་ཕྱོགས་ཐམས་ཅད་དང་བྲལ་བ་བྲལ་བ་ན་[^463K]རྣམ་པར་བྱང་བའི་ཕྱོགས་རྣམ་པར་སྨིན་པའི་ཆོས་ཉིད་ཀྱི་གནས་སྐབས་དྲི་མ་ཐམས་ཅད་དང་བྲལ་བས་སྟོན་ཀའི་ཟླ་བའི་འོད་བཞིན་དུ་དཀར་བའི་ངོ་བོ་ཉིད་སྐྱེས་པ་དེའི་ཚེ། 
སྐད་ཅིག་མ་གཅིག་ཁོ་ན་ལ་རྣམ་པར་སྨིན་པའི་གནས་སྐབས་སུ་གྱུར་པའི་ཟག་པ་མེད་པ་རྣམས་རྟོགས་པའི་ཡེ་ཤེས་ནི། 
ཤེས་རབ་ཀྱི་ཕ་རོལ་ཏུ་ཕྱིན་པའི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། 
།དེ་ལྟར་གཉིས་པ་བསྟན་ནས་གསུམ་པ་མཚན་ཉིད་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། 
སྦྱིན་པ་ལ་སོགས་སྤྱོད་པ་ཡིས། 
།ཆོས་ཀུན་རྨི་ལམ་འདྲར་གནས་ནས། 
།ཆོས་རྣམས་མཚན་ཉིད་མེད་པ་ཉིད། 
།སྐད་ཅིག་མ་ནི་གཅིག་གིས་རྟོགས། 
།ཞེས་བྱ་བ་གསུངས་ཏེ། 
སྔོན་ཆོས་ཐམས་ཅད་རྨི་ལམ་ལྟ་བུར་གོམས་པས་ཚོགས་གཉིས་ཉམས་སུ་མྱོང་བར་བྱས་ནས་རྟོགས་པའི་གནས་སྐབས་ན་ཉེ་བར་ལེན་པའི་ཕུང་པོ་ལ་སོགས་པ་རྨི་ལམ་གྱི་ངོ་བོ་ཉིད་ཀྱི་ཆོས་ཐམས་ཅད་ལ། 
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་སྒྲུབ་པས་[^464K]གནས་ཏེ། 
སྦྱིན་པ་ལ་སོགས་པའི་ངོ་བོ་ཉིད་ངེས་པར་རྟོགས་པའི་རྣམ་པ་ཅན་སྐད་ཅིག་མ་གཅིག་ཁོ་ནས་ཆོས་ཐམས་ཅད་ནི་མཚན་ཉིད་མེད་པའོ་ཞེས་ཀུན་ནས་ཉོན་མོངས་པ་དང་རྣམ་པར་བྱང་བའི་ངོ་བོའི་ཆོས་རྣམས་མཚན་ཉིད་མེད་པ་ཉིད་དུ་ཤེས་པས་ན། 
སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། 
།དེ་ལྟར་གསུམ་པ་བསྟན་ནས་བཞི་པ་གཉིས་སུ་མེད་པའི་མཚན་ཉིད་དུ་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་མངོན་པར་རྫོགས་པར་བྱང་ཆུབ་པ། 
རྨི་ལམ་དང་ནི་དེ་མཐོང་ཉིད། 
།གཉིས་ཀྱི་ཚུལ་དུ་མི་མཐོང་ལྟར། 
།ཆོས་རྣམས་གཉིས་སུ་མེད་པ་ཡི། 
།དེ་ཉིད་སྐད་ཅིག་གཅིག་གིས་མཐོང་། 
།ཞེས་བྱ་བ་གསུངས་ཏེ། 
ཡུན་རིང་མོ་ཞིག་ནས་བར་ཆད་མེད་པར་གཉིས་སུ་སྣང་བ་སྤོང་བ་ལ་གོམས་པ་ངང་དུ་གྱུར་པས་གཉིས་སུ་སྣང་བའི་བག་ཆགས་དྲུངས་[^465K]ཕྱུང་བའི་བྱང་ཆུབ་སེམས་དཔའ་གང་གི་ཚེ་གཟུང་བ་དང་འཛིན་པའི་ཚུལ་དུ། 
རྨི་ལམ་ལ་གཟུང་བ་དང་རྨི་ལམ་མཐོང་བ་ལ་འཛིན་པར་མི་མཐོང་བ་དེའི་ཚེ་ཆོས་ཐམས་ཅད་ཀྱང་དེ་ལྟ་བུའི་ཆོས་ཉིད་ཡིན་ནོ་ཞེས་ཆོས་རྣམས་ཀྱི་དེ་ཁོ་ན་ཉིད་གཉིས་སུ་མེད་པ་སྐད་ཅིག་མ་གཅིག་ཁོ་ནས་རྟོགས་པས་ན་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བ་ལས། 
སྐབས་བདུན་པའི་འགྲེལ་པའོ།། 
།།སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་རྣམ་པར་བསྒོམས་པའི་སྐད་ཅིག་མ་གཉིས་པ་ལ་ཆོས་ཀྱི་སྐུ་[^466K]མངོན་པར་རྫོགས་པར་བྱང་ཆུབ་པ་ཡིན་ཏེ། 
དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས། 
དང་པོ་ངོ་བོ་ཉིད་ཀྱི་སྐུ། 
།ཐུབ་པའི་ངོ་བོ་ཉིད་སྐུ་ནི། 
།ཟག་པ་མེད་པའི་ཆོས་གང་དག 
།ཐོབ་གྱུར་རྣམ་ཀུན་རྣམ་དག་པ། 
།དེ་དག་རང་བཞིན་མཚན་ཉིད་ཅན། 
།ཞེས་བྱ་བ་གསུངས་ཏེ། 
ཐུབ་པ་སངས་རྒྱས་བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ནི། 
དྲན་པ་ཉེ་བར་གཞག་པ་ལ་སོགས་པ་ཡེ་ཤེས་ཀྱི་བདག་ཉིད། 
འཇིག་རྟེན་ལས་འདས་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་[^467K]ཟག་པ་མེད་པ་[^468K]དྲི་མ་རྣམས་གློ་བུར་བ་ཉིད་ཀྱིས་རྣམ་པ་ཐམས་ཅད་དུ་རྣམ་པར་དག་ཅིང་རང་བཞིན་གྱིས་དབེན་པའི་མཚན་ཉིད་དུ་གྱུར་པ་གང་དག་ཡིན་པ་དེ་དག་གི་རང་གི་ངོ་བོ་ཉིད་སྐྱེ་བ་མེད་པའི་ངོ་བོ་ཉིད་ནི་འདི་ཡིན་ཏེ། 
བཅོས་མ་མ་ཡིན་པའི་དོན་གྱིས་འཇིག་རྟེན་ལས་འདས་པའི་ལམ་གྱིས་འཐོབ་ཀྱི་བྱས་པ་ནི་མ་ཡིན་པས་རྣམ་པར་ཤེས་པ་སྒྱུ་མ་ལྟ་བུས་ཆོས་ཐམས་ཅད་རྟོགས་པས་ཐོབ་པ་ཡིན་ནོ། 
།སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཡང་དག་པའི་ཀུན་རྫོབ་ཏུ་སྣང་བ་ཇི་ལྟར་མོས་པས་རབ་ཏུ་ཕྱེ་བ་ནི་སངས་རྒྱས་དང་བྱང་ཆུབ་སེམས་དཔའ་དང་། 
ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་གཞག་པ་ཡིན་ནོ། 
།ཞེས་བསྟན་པའི་ཕྱིར་ལུགས་ལས། 
གང་ཕྱིར་དབེན་པ་དབེན་གྱུར་ལས། 
།ཐ་མི་དད་པ་ཉིད་དུ་འདོད། 
།ཅེས་འབྱུང་བའི་ཕྱིར་དེ་དང་ཐ་མི་དད་ཀྱང་ཐ་དད་པར་རྣམ་པར་གཞག་གོ། 
།དེ་ལྟར་སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཟག་པ་མེད་པའི་དྲན་པ་ཉེ་བར་གཞག་པ་ལ་སོགས་པའི་ངོ་བོ། 
།བྱང་ཆུབ་ཕྱོགས་མཐུན་ཚད་མེད་དང་། 
།རྣམ་པར་ཐར་དང་མཐར་གྱིས་ནི། 
།སྙོམས་འཇུག་དགུ་ཡི་བདག་ཉིད་དང་། 
།ཟད་པར་བཅུ་ཡི་བདག་ཉིད་དང་། 
།ཟིལ་གྱིས་གནོན་པའི་སྐྱེ་མཆེད་ནི། 
།རབ་ཏུ་དབྱེ་བས་རྣམ་བརྒྱད་དང་། 
།ཉོན་མོངས་མེད་དང་སྨོན་མཁྱེན་དང་། 
།མངོན་ཤེས་སོ་སོ་ཡང་དག་རིག 
།རྣམ་པ་ཐམས་ཅད་དག་བཞི་དང་། 
།དབང་བཅུ་དང་ནི་སྟོབས་བཅུ་དང་། 
།མི་འཇིགས་པ་ནི་བཞི་དག་དང་། 
།བསྲུང་བ་མེད་པ་རྣམ་གསུམ་དང་། 
།དྲན་པ་ཉེར་གཞག་རྣམ་གསུམ་དང་། 
།བསྙེལ་བ་མི་མངའི་ཆོས་ཉིད་དང་། 
།བག་ཆགས་ཡང་དག་བཅོམ་པ་དང་། 
།སྐྱེ་ལ་ཐུགས་རྗེ་ཆེན་པོ་དང་། 
།ཐུབ་པ་ཁོ་ནའི་མ་འདྲེས་ཆོས། 
།བཅྭ་(བཅོ་)བརྒྱད་བཤད་པ་གང་ཡིན་དང་། 
།རྣམ་པ་ཐམས་ཅད་མཁྱེན་ཉིད་དང་། 
།ཆོས་ཀྱི་སྐུ་ཞེས་བརྗོད་པ་ཡིན། 
།ཞེས་བྱ་བ་གསུངས་ཏེ། 
དྲན་པ་ཉེ་བར་གཞག་པ་ལ་སོགས་པ་ནས། 
འཕགས་པའི་ལམ་ཡན་ལག་བརྒྱད་པའི་བར་བྱང་ཆུབ་ཀྱི་ཕྱོགས་རྣམས་དང་། 
སྔ་མ་བཞིན་དུ་བྱམས་པ་ལ་སོགས་པ་ཚད་མེད་པ་ཚངས་པའི་གནས་པ་རྣམས་དང་། 
ནང་གཟུགས་ཅན་དང་གཟུགས་ཅན་མ་ཡིན་པར་འདུ་ཤེས་པས་ཕྱི་རོལ་གྱི་གཟུགས་རྣམས་ལ་ལྟ་བ་ཞེས་བྱ་བ་གཉིས་དང་། 
སྡུག་པའི་རྣམ་པར་ཐར་པ་ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་གནས་པ་ཞེས་བྱ་བ་གཅིག་དང་། 
ནམ་མཁའ་དང་། 
རྣམ་པར་ཤེས་པ་དང་། 
ཅི་ཡང་མེད་པ་དང་། 
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཅེས་བྱ་བ་བཞི་དང་། 
འདུ་ཤེས་དང་ཚོར་བ་འགོག་པ་ཞེས་བྱ་བ་གཅིག་སྟེ། 
དེ་ལྟར་རྣམ་པར་ཐར་པ་བརྒྱད་དང་། 
གཟུགས་ཀྱི་ཁམས་ཀྱི་བསམ་གཏན་བཞི་དང་། 
གཟུགས་མེད་པའི་སྙོམས་པར་འཇུག་པ་བཞི་དང་། 
འགོག་པའི་སྙོམས་པར་འཇུག་པ་ཞེས་བྱ་བ་སྙོམས་པར་འཇུག་པ་དགུ་དང་། 
ས་དང་། 
ཆུ་དང་། 
མེ་དང་། 
རླུང་དང་། 
སྔོན་པོ་དང་། 
སེར་པོ་དང་། 
དམར་པོ་དང་། 
དཀར་པོ་དང་། 
ནམ་མཁའ་དང་། 
རྣམ་པར་ཤེས་པ་ཞེས་བྱ་བ་ཟད་པར་རྣམ་པ་བཅུ་དང་། 
ནང་གཟུགས་དང་གཟུགས་མེད་པར་འདུ་ཤེས་པ་དག་གིས་སོ་སོར་ཆུང་ངུ་དང་ཆེན་པོའི་རྣམ་པ་དག་ཏུ་ཕྱི་རོལ་གྱི་གཟུགས་རྣམས་ལ་བལྟ་[^469K]ཞིང་དེ་དག་ཟིལ་གྱིས་མནན་ནས་ཤེས་ཞེས་བྱ་བ་བཞི་དང་། 
ནང་གཟུགས་མེད་པར་འདུ་ཤེས་པ་དག་ཁོ་ནས་སྔོན་པོ་དང་། 
སེར་པོ་དང་། 
དམར་པོ་དང་། 
དཀར་པོ་དག་ཟིལ་གྱིས་མནན་ནས་མཐོང་ཞེས་བྱ་བ་རྣམ་པ་བཞི་སྟེ། 
དེ་ལྟར་ཟིལ་གྱིས་གནོན་པའི་སྐྱེ་མཆེད་རྣམ་པ་བརྒྱད་དང་། 
ཕ་རོལ་གྱི་རྒྱུད་དུ་གཏོགས་པའི་ཉོན་མོངས་པའི་དགྲའི་རྒྱུན་དྲུངས་[^470K]འབྱིན་པའི་ཏིང་ངེ་འཛིན་ཞེས་བྱ་བ་གང་ཡིན་པ་ཉོན་མོངས་པ་མེད་པ་དང་། 
ཡང་དག་པར་མཚན་མ་ཐམས་ཅད་དང་བྲལ་ཞིང་ཆགས་པ་བཅོམ་པ་ཐེ་ཚོམ་སེལ་བར་མཛད་པའི་སྨོན་ལམ་གྲུབ་པས་འཁོར་བ་ཇི་སྲིད་པ་དང་རྣམ་པར་གྲོལ་བ་ཇི་སྲིད་པའི་གནས་སྐབས་སུ་འཇུག་པ་ཞེས་བྱ་བ་སྨོན་ནས་མཁྱེན་པ་དང་། 
སྔར་བཤད་པའི་མངོན་པར་ཤེས་པ་དྲུག་དང་། 
སོ་སོ་ཡང་དག་པར་རིག་པ་བཞི་དང་། 
རྟེན་དང་དམིགས་པ་དང་ཐུགས་དང་ཡེ་ཤེས་ཡོངས་སུ་དག་པ་ཞེས་བྱ་བ་དག་པ་བཞི་དང་། 
ཚེ་དང་། 
སེམས་དང་། 
ཡོ་བྱད་དང་། 
ལས་དང་། 
སྐྱེ་བ་དང་། 
མོས་པ་དང་། 
སྨོན་ལམ་དང་། 
རྫུ་འཕྲུལ་དང་། 
ཡེ་ཤེས་དང་། 
ཆོས་ལ་དབང་བ་ཞེས་བྱ་བ་དབང་བཅུ་དང་། 
སྔར་བཤད་པའི་སྟོབས་བཅུ་དང་། 
མི་འཇིགས་པ་བཞི་དང་། 
དེ་བཞིན་གཤེགས་པའི་སྐུ་དང་གསུང་དང་ཐུགས་ཀྱི་སྤྱོད་པ་ཡོངས་སུ་དག་པ་སྟེ། 
འདི་ལ་ཕྱིན་ཅི་ལོག་གི་ཀུན་དུ་སྤྱོད་པ་གཞན་གྱིས་ཡོངས་སུ་ཤེས་པའི་བསྙེངས་པས་བཅབ་པར་བྱའོ་སྙམ་པའི་དགོངས་པ་མི་མངའོ་ཞེས་བྱ་བ་བསྲུང་བ་མེད་པ་རྣམ་པ་གསུམ་དང་། 
ཆོས་སྟོན་པ་ན་ཉན་པར་འདོད་པ་དང་། 
ཉན་པར་མི་འདོད་པ་དང་གཉིས་ཀ་དག་ལ་གོ་རིམས་བཞིན་དུ་རྗེས་སུ་ཆགས་པ་དང་། 
ཁོང་ཁྲོ་བ་དང་། 
གཉིས་ཀས་དབེན་པ་ཁོ་ནར་བཏང་སྙོམས་སུ་དྲན་པ་དང་ལྡན་པར་གནས་སོ། 
།ཞེས་བྱ་བ་དྲན་པ་ཉེ་བར་གཞག་པ་རྣམ་པ་གསུམ་དང་། 
སེམས་ཅན་གྱི་དོན་མཛད་པའི་དུས་ལས་མི་འདའ་བའི་མཚན་ཉིད་ཅེས་བྱ་བ་བསྙེལ་བ་མི་མངའ་བའི་ཆོས་ཉིད་དང་། 
ཉོན་མོངས་པ་དང་ཤེས་བྱའི་སྒྲིབ་པའི་བག་ལ་ཉལ་གྱི་ངོ་བོའི་ས་བོན་སྤངས་པས་བག་ཆགས་ཡང་དག་པར་བཅོམ་པ་དང་། 
སྐྱེ་བོ་མཐའ་དག་ལ་ཕན་པའི་བསམ་པ་ཉིད་ཅེས་བྱ་བ་སྐྱེ་བོ་ལ་ཐུགས་རྗེ་ཆེན་པོ་ཉིད་དང་། 
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་། 
རྣམ་པ་ཐམས་ཅད་མཁྱེན་པ་ཉིད་དང་། 
དང་ཞེས་བྱ་བའི་སྒྲས་བསྡུས་པ་ལམ་ཤེས་པ་ཉིད་ལ་སོགས་པ་སྔར་བཤད་པ་དག་ཀྱང་ཡིན་ཏེ། 
བྱང་ཆུབ་ཀྱི་ཕྱོགས་དང་མཐུན་པ་ལ་སོགས་པ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་གནས་གྱུར་པས་གྱུར་པ་ཐམས་ཅད་ཀྱང་ཆོས་ཀྱི་སྐུར་མངོན་པར་བརྗོད་པ་ཡིན་ནོ་ཞེས་བྱ་བ་ནི་ཁ་ཅིག་གིའོ། 
།གཞན་དག་ནི། 
ཐུབ་པའི་ངོ་བོ་ཉིད་སྐུ་ནི། 
།ཟག་པ་མེད་པའི་ཆོས་གང་དག 
།ཐོབ་གྱུར་རྣམ་ཀུན་རྣམ་དག་པ། 
།དེ་དག་རང་བཞིན་མཚན་ཉིད་ཅན། 
།ཞེས་བྱ་བའི་སྒྲ་ཇི་བཞིན་ཉིད་དུ་འཇིག་རྟེན་ལས་འདས་པའི་ཟག་པ་མེད་པའི་ཆོས་རྣམས་ཁོ་ན་ཁས་བླངས་ནས་ངོ་བོ་ཉིད་ཀྱི་སྐུ་ནི་དེ་དག་གི་རང་བཞིན་སྐྱེ་བ་མེད་པ་ཉིད་གང་ཡིན་པ་དེའི་མཚན་ཉིད་ཅན་ཡིན་ཏེ། 
དེ་ཉིད་ཀྱང་ཆོས་ཉིད་ཀྱི་སྐུ་ཡིན་པ་ལས་ཆོས་ཀྱི་སྐུའོ་ཞེས་ངོ་བོའི་རྐྱེན་མི་མངོན་པར་བྱས་ནས་བསྟན་ཏོ་ཞེས་རྣམ་པར་བཤད་ནས། 
ཆོས་ཀྱི་སྐུ་གང་དག་གི་རང་བཞིན་གྱི་མཚན་ཉིད་ཅན་ཡིན་པའི་ཟག་པ་མེད་པའི་ཆོས་དེ་དག་ཀྱང་གང་དག་ཅིག་ཡིན་ཞེ་ན། 
བྱང་ཆུབ་ཕྱོགས་མཐུན་ཚད་མེད་དང་། 
།ཞེས་བྱ་བ་ལ་སོགས་པའི་ཚིག་ལེའུར་བྱས་པ་ལ་འཇུག་པར་བྱེད་དོ། 
།གཞན་དག་ན་རེ་དེ་དག་གི་ལྟར་ན་རྣལ་འབྱོར་པའི་ཀུན་རྫོབ་ཏུ་དོན་ཁྱད་པར་ཅན་སྣང་བ་སྐྱེད་པའི་སྒོ་ནས། 
གནས་ཡོངས་སུ་གྱུར་པས་གྱུར་པ། 
ཆོས་སྟོན་པ་ལ་སོགས་པའི་དོན་གྱི་བྱ་བ་མཛད་པ་གཉིས་སུ་མེད་པའི་སེམས་དང་སེམས་ལས་བྱུང་བ་གདོན་མི་ཟ་བར་ཁས་བླང་དགོས་པ་རྣམས་ཇི་ལྟར་བསྡུ་[^471K]ཞེས་ཟེར་རོ། 
།ཁ་ཅིག་ན་རེ། 
ངོ་བོ་ཉིད་ལོངས་རྫོགས་བཅས་དང་། 
།དེ་བཞིན་གཞན་པ་སྤྲུལ་པ་ནི། 
།ཆོས་སྐུ་མཛད་པར་བཅས་པ་སྟེ། 
།རྣམ་པ་བཞིར་ནི་ཡང་དག་བརྗོད། 
།ཅེས་བྱ་བའི་ཚིག་ལེའུར་བྱས་པ་ལས། 
ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་སྒྲ་མི་འབྱུང་བས་སྐུ་ནི་གསུམ་ཁོ་ནའོ་ཞེས་ཟེར་རོ། 
།གཞན་དག་ན་རེ་དགོས་པ་ཉེ་བར་བསྟན་པའི་ཤུགས་ཀྱིས་ཚིག་ལེའུར་བྱས་པ་སྦྱར་བའི་ངོར། 
ཡེ་ཤེས་ཁོ་ན་དང་མཛད་པ་སྦྱར་བའི་ཕྱིར་དེ་སྐད་དུ་གསུངས་པ་ཡིན་ཏེ། 
དེའི་ཕྱིར་ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་མི་འགལ་བར་འགྱུར་རོ་ཞེས་ཟེར་རོ། 
།ཉན་ཐོས་ལ་སོགས་པའི་ཉོན་མོངས་པ་མེད་པའི་ཏིང་ངེ་འཛིན་ལས་སངས་རྒྱས་ཀྱི་ཉོན་མོངས་པ་མེད་པའི་ཏིང་ངེ་འཛིན་ཁྱད་པར་དུ་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ། 
ཉན་ཐོས་ཉོན་མོངས་མེད་པའི་ལྟ། 
།མི་ཡི་ཉོན་མོངས་ཡོངས་སྤོང་ཉིད། 
།གྲོང་སོགས་སུ་དེའི་ཉོན་མོངས་རྣམས། 
།རྒྱུན་གཅོད་རྒྱལ་བའི་ཉོན་མོངས་མེད། 
།ཅེས་བྱ་བ་གསུངས་ཏེ། 
ཉན་ཐོས་ལ་སོགས་པའི་ཉོན་མོངས་པ་མེད་པའི་ཏིང་ངེ་འཛིན་ནི། 
བདག་མཐོང་བ་ལས་འགའ་ཞིག་གི་ཉོན་མོངས་པ་སྐྱེ་བར་འགྱུར་ན་མི་རུང་ངོ་ཞེས། 
མིའི་ཉོན་མོངས་པ་སྐྱེ་བ་ཡོངས་སུ་སྤོང་བ་[^472K]ཉིད་ཡིན་ནོ། 
།དེ་བཞིན་གཤེགས་པ་རྣམས་ཀྱི་ཉོན་མོངས་པ་མེད་པའི་ཏིང་ངེ་འཛིན་ནི། 
གྲོང་ལ་སོགས་པར་སྐྱེ་བོ་མཐའ་དག་གི་ཉོན་མོངས་པའི་རྒྱུན་དྲུངས་འབྱིན་པར་མཛད་པ་ཡིན་ནོ། 
།ཉན་ཐོས་ལ་སོགས་པའི་སྨོན་ནས་ཤེས་པ་བས། 
དེ་བཞིན་གཤེགས་པའི་སྨོན་ནས་མཁྱེན་པ་ཁྱད་པར་དུ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ། 
སངས་རྒྱས་སྨོན་ནས་མཁྱེན་པ་ནི། 
།ལྷུན་གྱིས་གྲུབ་དང་ཆགས་སྤངས་དང་། 
།ཐོགས་པ་མེད་དང་རྟག་གནས་དང་། 
།དྲི་བ་[^473K]ཀུན་ལན་འདེབས་པར་བཞེད། 
།ཅེས་བྱ་བ་གསུངས་ཏེ། 
དེ་བཞིན་གཤེགས་པའི་སྨོན་ནས་མཁྱེན་པ་ནི། 
མཚན་མ་མེད་པ་ཉིད་དུ་རང་གི་ངང་གིས་འཇུག་པ་དང་། 
དངོས་པོ་ལ་མངོན་པར་མ་ཞེན་པས། 
གཟུགས་ལ་སོགས་པ་ལ་ཆགས་པ་དང་བྲལ་བ་དང་། 
ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་ཏེ་སྤངས་པས་ཤེས་བྱ་ཐམས་ཅད་ལ་ཐོགས་པ་མེད་པ་དང་། 
འཁོར་བ་ཇི་སྲིད་པར་གནས་པའི་ཕྱིར་རྟག་ཏུ་གནས་པ་དང་། 
ཡང་དག་པའི་སོ་སོར་རིག་པ་བརྙེས་པས་འདྲི་བའི་ལན་འདེབས་པར་མཛད་པ་ཡིན་པར་བཞེད་དོ། 
།ཉན་ཐོས་ལ་སོགས་པ་ཡི་ནི་བཟློག་པ་ཉིད་ཀྱིས་དེ་ལྟ་མ་ཡིན་ནོ། 
།རྟག་ཏུ་ཐུགས་རྗེ་ཆེན་པོའི་ངོ་བོ་ཉིད་ཀྱི་ཆོས་ཀྱི་སྐུ་ལ་བཞུགས་ན་ཡང་། 
རྟག་ཏུ་ཇི་ལྟར་དོན་མི་མཛད། 
།ཅེས་བྱ་བའི་ལན་གདབ་པའི་ཕྱིར། 
བར་སྐབས་ཀྱི་ཚིགས་སུ་བཅད་པ། 
རྒྱུ་ནི་ཡོངས་སུ་སྨིན་གྱུར་ནས། 
།གང་དང་གང་ལ་གང་དང་ནི། 
།གང་ཚེ་བྱ་བ་ཕན་གྱུར་པ། 
།དེ་དང་དེ་ལ་དེ་སྣང་ངོ་། 
།ཞེས་བྱ་བ་གསུངས་ཏེ། 
དགེ་བའི་བཤེས་གཉེན་ལ་སོགས་པ་དང་ཕྲད་པས་སྔོན་བསྐྱེད་པའི་དགེ་བའི་རྩ་བའི་ས་བོན་སངས་རྒྱས་ལ་སོགས་པ་ལ་དམིགས་པའི་རྒྱུ་ཡོངས་སུ་བརྟས་པར་[^474K]གྱུར་ནས་སེམས་ཅན་གང་ལ་གང་གི་དུས་སུ་ཆོས་བསྟན་པ་ལ་སོགས་པ་མཛད་ནས[^475K]། 
ཡུན་དུ་འཕྲོད་པར་གྱུར་པ་[^476K]དེའི་ཚེ། 
དེའི་དོན་བྱ་བའི་ཕྱིར་སྔོན་གྱི་སྨོན་ལམ་གྲུབ་པས། 
བཅོམ་ལྡན་འདས་དེ་དང་དེར་སྣང་བ་དང་འཚམ་པར་དོན་གྱི་བྱ་བ་མཛད་པས་དུས་ཐམས་ཅད་དུ་ཡིད་བཞིན་གྱི་ནོར་བུ་ལྟར་ཉེ་བར་གནས་ཀྱང་། 
རང་གི་ལས་ཀྱི་ཉེས་པས་བསྐྱེད་པ་ལ་རྒྱུ་མ་ཚང་བས། 
འབྲས་བུ་སྨིན་པར་མཛད་པར་མི་སྣང་ངོ་སྙམ་དུ་དགོངས་པ་ཡིན་ནོ། 
།དེ་ཇི་ལྟ་བུ་ཞིག་སྙམ་པ་ལ་བར་སྐབས་ཀྱི་ཚིགས་སུ་བཅད་པས་དཔེ། 
ལྷ་ཡི་རྒྱལ་པོས་ཆར་ཕབ་ཀྱང་། 
།ས་བོན་མི་རུང་མི་འཁྲུང་[^477K]ལྟར། 
།སངས་རྒྱས་རྣམས་ནི་བྱུང་གྱུར་ཀྱང་། 
།སྐལ་བ་མེད་པས་བཟང་མི་མྱོང་། 
།ཞེས་བྱ་བ་གསུངས་ཏེ། 
དཔེར་ན་ལྷའི་དབང་པོས་ཆར་ཕབ་ཏུ་ཟིན་ཀྱང་ཏིལ་ལ་སོགས་པའི་ས་བོན་རུལ་བའི་ངོ་བོ་ལ་སོགས་པ་[^478K]ས་བོན་མི་རུང་བར་གྱུར་པ་མི་འཁྲུང་པ་[^479K]དེ་བཞིན་དུ་སངས་རྒྱས་ཡིད་ལ་རེ་བ་མཐའ་དག་ཡོངས་སུ་རྫོགས་པར་མཁས་པ་རྣམས་བྱུང་ཡང་སྐལ་བ་མེད་པས་དམ་པའི་ཆོས་མཉན་པ་ལ་སོགས་པའི་བཟང་པོ་ཐོབ་པར་མི་འགྱུར་རོ། 
།ཡེ་ཤེས་ཀྱི་བདག་ཉིད་ཀྱི་ཆོས་ཀྱི་སྐུ་རྣལ་འབྱོར་པ་སོ་སོར་ངེས་པའི་རྒྱུད་ཀྱི་རྟེན་ལ་ཡོད་པ་སྐད་ཅིག་རེ་རེ་ལ་འབྱུང་བ་ཇི་ལྟར་ཁྱབ་པ་དང་། 
རྟག་པ་ཞེས་ཀྱང་བརྗོད་ཅེ་ན། 
བར་སྐབས་ཀྱི་ཚིགས་སུ་བཅད་དེ་གསུངས་པ། 
དེ་ལྟར་མཛད་པ་རྒྱ་ཆེའི་ཕྱིར། 
།སངས་རྒྱས་ཁྱབ་པར་ངེས་པར་བརྗོད། 
།དེ་ཉིད་ཟད་པ་མེད་པའི་ཕྱིར། 
།རྟག་པ་ཞེས་ཀྱང་བརྗོད་པ་ཡིན། 
།ཞེས་བྱ་བ་ཡིན་ཏེ། 
དེ་ལྟར་ཇི་སྐད་བཤད་པའི་ཚུལ་གྱིས་ཐམས་ཅད་དུ་སྣང་བའི་སྒོ་ནས་བྱ་བ་མཛད་པ་རྒྱ་ཆེ་བའི་ཕྱིར་དང་། 
རྒྱུན་ཆགས་སུ་འཁོར་བ་ཇི་སྲིད་པར་བཞུགས་ཀྱང་བཅོམ་ལྡན་འདས་ལ་ཟད་པ་མི་མངའ་བའི་ཕྱིར་གོ་རིམས་བཞིན་དུ་སངས་རྒྱས་ཁྱབ་པ་དང་། 
རྟག་པ་ཞེས་མངོན་པར་བརྗོད་དོ། 
།དེ་ལྟར་སྐུ་གཉིས་བསྟན་ནས། 
གསུམ་པ་ལོངས་སྤྱོད་རྫོགས་པའི་སྐུ་གཟུགས་ཀྱི་སྐུའི་ངོ་བོ་ཉིད་མཚན་དང་དཔེ་བྱད་བཟང་པོས་འབར་བ། 
མཚན་ནི་སུམ་ཅུ་རྩ་གཉིས་དང་། 
།དཔེ་བྱད་བརྒྱད་ཅུའི་བདག་ཉིད་འདི། 
།ཐེག་ཆེན་ཉེ་བར་ལོངས་སྤྱོད་ཕྱིར། 
།ཐུབ་པའི་ལོངས་སྤྱོད་རྫོགས་སྐུར་བཞེད། 
།ཅེས་བྱ་བ་གསུངས་ཏེ། 
མཚན་སུམ་ཅུ་རྩ་གཉིས་དང་། 
དཔེ་བྱད་བཟང་པོ་བརྒྱད་ཅུའི་ངོ་བོ་ཉིད་འདི་ནི་བྱང་ཆུབ་སེམས་དཔའ་ཆེན་པོ་[^480K]ས་བཅུ་ལ་བཞུགས་པ་[^481K]རྣམས་དང་། 
ཐབས་ཅིག་ཏུ་ཐེག་པ་ཆེན་པོའི་ཆོས་ཀྱི་ལོངས་སྤྱོད་ཀྱི་དགའ་བ་དང་བདེ་བ་ཤིན་ཏུ་ཁ་ན་མ་ཐོ་བ་མེད་པ་ཉེ་བར་སྤྱོད་པའི་ཕྱིར། 
སངས་རྒྱས་བཅོམ་ལྡན་འདས་ཀྱི་ལོངས་སྤྱོད་རྫོགས་པའི་སྐུ་ཡིན་ནོ། 
།མཚན་སུམ་ཅུ་རྩ་གཉིས་པོ་དེ་དག་གང་དག་ཅིག་[^482K]ཡིན་ཞེ་ན། 
བར་སྐབས་ཀྱི་ཚིགས་སུ་བཅད་པ་ལྔ་ནི། 
ཕྱག་ཞབས་འཁོར་ལོའི་མཚན་དང་རུས་སྦལ་ཞབས། 
།ཕྱག་དང་ཞབས་སོར་དྲ་བས་འབྲེལ་པ་དང་། 
།ཕྱག་ནི་ཞབས་བཅས་འཇམ་ཞིང་གཞོན་ཤ་ཆགས། 
།འདི་ཡི་སྐུ་ནི་བདུན་དག་མཐོ་བ་དང་། 
།སོར་མོ་རིང་དང་རྟིང་ཡངས་སྐུ་ཆེ་དྲང་། 
།ཞབས་འབུར་མི་མངོན་སྤུ་ནི་གྱེན་དུ་ཕྱོགས། 
།བྱིན་པ་ཨེ་ན་ཡའི་[^483K]འདྲ་ཕྱག་རིང་མཛེས། 
།འདོམས་ཀྱི་སྦ་བ་སྦུབས་སུ་ནུབ་པའི་མཆོག 
།པགས་པ་གསེར་མདོག་པགས་པ་སྲབ་པ་དང་། 
།སྤུ་ནི་རེ་རེ་ནས་གཡས་ལེགས་འཁྲུངས་དང་། 
།ཞལ་མཛོད་སྤུས་བརྒྱན་རོ་སྟོད་སེང་གེའི་འདྲ། 
།འདི་ཡི་དཔུང་པའི་མགོ་ཟླུམ་ཐལ་གོང་རྒྱས། 
།འདི་ལ་རོ་མི་ཞིམ་པ་རོ་མཆོག་སྣང་། 
།སྐུ་ནི་ནྱ་གྲོ་དྷ་[^484K]ལྟར་ཆུ་ཞེང་གབ། 
།གཙུག་ཏོར་དབུར་ལྡན་ལྗགས་རིང་མཛེས་པ་དང་། 
།ཚངས་དབྱངས་འགྲམ་པ་སེང་གེའི་འདྲ་དང་ཚེམས། 
།ཤིན་ཏུ་དཀར་དང་ཚད་མཉམ་ཐགས་བཟང་དང་། 
།གྲངས་ནི་བཞི་བཅུ་ཐམ་པ་ཚང་བ་དང་། 
།སྤྱན་ནི་མཐོན་མཐིང་སྤྱན་རྫི་བ་མཆོག་གི 
།འདྲ་བ་འདི་དག་སུམ་ཅུ་རྩ་གཉིས་མཚན། 
།ཞེས་བྱ་བ་གསུངས་ཏེ། 
བླ་མ་རྣམས་ལ་སྐྱེལ་བ་[^485K]དང་བསུ་བ་ལ་སོགས་པས་ཕྱག་དང་ཞབས་འཁོར་ལོའི་མཚན་དང་ལྡན་པ་ཉིད་དང་། 
སྡོམ་པ་ཡང་དག་པར་བླངས་པ་ལ་བརྟན་པ་[^486K]ཉིད་ཀྱིས་རུས་སྦལ་བཞིན་དུ་ཞབས་ཤིན་ཏུ་[^487K]གནས་པ་ཉིད་དང་། 
བསྡུ་བའི་དངོས་པོ་བཞི་བསྟན་པས་[^488K]ཕྱག་དང་ཞབས་ཀྱི་སོར་མོ་ངང་པའི་རྒྱལ་པོ་ལྟ་བུར་དྲ་[^489K]བར་འབྲེལ་པ་ཉིད་དང་། 
བཟའ་བ་དང་བཅའ་བ་ལ་སོགས་པ་གྱ་ནོམ་པ་བྱིན་པས་ཕྱག་དང་ཞབས་འཇམ་ཞིང་གཞོན་ཤ་ཆགས་པ་ཉིད་དང་། 
བལྡག་པ་ལ་སོགས་པ་ཤིན་ཏུ་གྱ་ནོམ་པ་བྱིན་པས་ཕྱག་དང་ཞབས་དང་ཐལ་གོང་དང་། 
ལྟག་པའི་ཕྱོགས་མཐོ་བའི་ཕྱིར་བདུན་མཐོ་བ་ཉིད་དང་། 
གསད་པར་བྱ་བ་ལས་ཐར་བར་བྱས་པས་སོར་མོ་རིང་བ་ཉིད་དང་། 
འཚོ་བ་ལ་ཕན་བཏགས་པ་ཉིད་ཀྱིས་རྟིང་པ་ཡངས་པ་ཉིད་དང་། 
སྲོག་གཅོད་པ་སྤངས་པ་ཉིད་ཀྱིས་སྐུ་ཆེ་ཞིང་དྲང་བ་ཉིད་དང་། 
དགེ་བའི་ཆོས་ཡང་དག་པར་བླངས་པས་ཞབས་ལོང་བུ་མི་མངོན་པ་ཉིད་དང་། 
དགེ་བ་ཡང་དག་པར་བླངས་པ་སྤེལ་བས་སྐུའི་སྤུ་གྱེན་དུ་ཕྱོགས་པ་ཉིད་དང་། 
རིག་པ་དང་བཟོ་ལ་སོགས་པ་གུས་པར་བྱས་ཏེ་བྱིན་པས་བྱིན་པ་རི་དགས་ཨེ་ན་ཡའི་[^490K]ལྟ་བུ་དང་། 
ནོར་བདོག་པ་ལ་སློང་བ་པོའི་སྐྱེ་བོ་ཕྱིར་མ་སྤངས་པས་ཕྱག་རིང་ཞིང་མཛེས་པ་ཉིད་དང་། 
སྐྱེ་བོ་ཐམས་ཅད་ཚངས་པར་སྤྱོད་པ་ཡང་དག་པར་ལེན་དུ་འཇུག་པ་དང་། 
གསང་བའི་གསང་ཚིག་བསྲུངས་པས་འདོམས་ཀྱི་སྦ་བ་སྦུབས་སུ་ནུབ་པ་ཉིད་དང་། 
གདིང་བ་གྱ་ནོམ་པ་བྱིན་པས་མདོག་གསེར་འདྲ་བ་ཉིད་དང་། 
ཁང་བཟང་ལ་སོགས་པ་དམ་པ་བྱིན་པས་པགས་པ་འཇམ་པ་ཉིད་དང་། 
འདུ་འཛི་ལ་སོགས་པ་ཡོངས་སུ་སྤངས་པས་སྤུ་རེ་རེ་ནས་གཡས་ཕྱོགས་སུ་འཁྱིལ་བ་ཉིད་དང་། 
སྐྱེ་བོ་བླ་མ་ཐམས་ཅད་གནས་ཇི་ལྟ་བ་བཞིན་དུ་བཀོད་པས་ཞལ་མཛོད་སྤུས་བརྒྱན་པ་ཉིད་དང་། 
རྣམ་པ་ཐམས་ཅད་དུ་ཁ་དྲག་གི་ཚིག་གིས་ཁྱད་དུ་མ་བསད་པས་རོ་སྟོད་སེང་གེའི་འདྲ་བ་ཉིད་དང་། 
སྙན་པར་སྨྲ་བ་དང་ལེགས་པར་སྨྲ་བའི་རྗེས་སུ་མཐུན་པར་[^491K]བྱས་པས་དཔུང་མགོ་ཤིན་ཏུ་ཟླུམ་པ་ཉིད་དང་། 
སྨན་ལ་སོགས་པ་བྱིན་པས་ཐལ་གོང་རྒྱས་པ་ཉིད་དང་། 
སྐྱེ་བོ་ནད་པའི་གཡོག་བྱས་པས་རོ་བྲོ་བའི་མཆོག་མཁྱེན་པ་ཉིད་དང་། 
ནགས་ཚལ་དང་ཀུན་དགའ་ར་བ་ལ་སོགས་པ་བྱེད་པ་ཡང་དག་པར་ལེན་དུ་བཅུག་པས་ཤིང་ནྱ་གྲོ་དྷ་[^492K]ལྟར་ཆུ་ཞེང་གབ་པ་ཉིད་དང་། 
གཙུག་ལག་ཁང་ལ་སོགས་པ་ལྷག་པར་བྱིན་པས་དབུ་གཙུག་ཏོར་དང་ལྡན་པ་ཉིད་དང་། 
འཇམ་པོ་ལ་སོགས་པ་གསུང་བས་[^493K]ལྗགས་རིང་བ་ཉིད་དང་། 
འཇིག་རྟེན་གྱི་ཁམས་ཐམས་ཅད་ཀྱི་སེམས་ཅན་ལ་དམ་པའི་ཆོས་གོ་བར་བྱས་པས་ཚངས་པའི་དབྱངས་ཉིད་དང་། 
ཚིག་ཀྱལ་པ་[^494K]སྤངས་པས་འགྲམ་པ་སེང་གེའི་འདྲ་བ་ཉིད་དང་། 
སྐྱེ་བོ་ཐམས་ཅད་བཀུར་བ་ལ་སོགས་པས་ཚེམས་དཀར་བ་ཉིད་དང་། 
འཚོ་བ་རྣམ་པར་དག་པ་ཉིད་ཀྱིས་ཚེམས་མཉམ་པ་ཉིད་དང་། 
བདེན་པའི་ཚིག་ཀུན་དུ་སྤྱད་པས་[^495K]ཚེམས་ཐགས་བཟང་བ་ཉིད་དང་། 
ཕྲ་མའི་ཚིག་སྤངས་པས་ཚེམས་བཞི་བཅུ་མངའ་བ་ཉིད་དང་། 
སེམས་ཅན་ཐམས་ཅད་ལ་བུ་གཅིག་པ་དང་འདྲ་བར་བལྟས་པས་སྤྱན་མཐོན་མཐིང་ཉིད་དང་། 
ཁོང་ཁྲོ་བ་[^496K]ལ་སོགས་པ་མེད་པར་བལྟས་པས་རྫི་མ་བའི་ལྟ་བུ་ཉིད་དོ། 
།རྒྱུ་གྲུབ་པས་མཚན་འགྲུབ་བོ་[^497K]ཞེས་བར་སྐབས་ཀྱི་ཚིགས་སུ་བཅད་པ། 
འདི་ལ་མཚན་ནི་གང་གང་གི 
།སྒྲུབ་པར་བྱེད་པའི་རྒྱུ་གང་ཡིན། 
།དེ་དང་དེ་ནི་རབ་རྫོགས་པས། 
།མཚན་ནི་འདི་དག་ཡང་དག་འགྲུབ། 
།ཅེས་བྱ་བ་གསུངས་ཏེ། 
མཚན་གང་གིས་[^498K]སྒྲུབ་པར་བྱེད་པའི་རྒྱུ་གང་ཡིན་པ་དེ་རབ་ཏུ་རྫོགས་པས་མཚན་སུམ་ཅུ་རྩ་གཉིས་པོ་འདི་དག་འབྱུང་ངོ་། 
།རྒྱུ་དེ་གང་ཡིན་ཞེ་ན། 
དེའི་འོག་ཏུ་བར་སྐབས་ཀྱི་ཚིགས་སུ་བཅད་པ་དག་གིས། 
བླ་མ་སྐྱེལ་ལ་སོགས་པ་དང་། 
།ཡང་དག་བླངས་པ་བརྟན་པ་དང་། 
།བསྡུ་བ་བསྟེན་[^499K]དང་གྱ་ནོམ་པའི། 
།དངོས་པོ་སྦྱིན་དང་གསད་བྱ་བ། 
།ཐར་བར་བྱེད་དང་དགེ་བ་ནི། 
།ཡང་དག་བླངས་པ་སྤེལ་ལ་སོགས། 
།སྒྲུབ་བྱེད་རྒྱུ་ཡི་མཚན་ཉིད་དེ། 
།མདོ་ལས་ཇི་སྐད་འབྱུང་བ་བཞིན། 
།ཞེས་བྱ་བ་[^500K]གསུངས་ཏེ། 
ཚིག་ལེའུར་བྱས་པ་འདི་གཉིས་ནི། 
གོང་ཉིད་དུ་མཚན་བཤད་པར་བཀྲོལ་ཟིན་པས་ཡང་མི་བྲིའོ། 
།དེ་ལྟར་མཚན་རྣམས་བརྗོད་ནས་བར་སྐབས་ཀྱི་ཚིགས་སུ་བཅད་པ་བཅུ་གཉིས་ཀྱིས་དཔེ་བྱད་བཟང་པོ་གསུངས་པ། 
ཐུབ་པའི་སེན་མོ་ཟངས་མདོག་དང་། 
།མདོག་སྣུམ་མཐོ་དང་སོར་མོ་རྣམས། 
།ཟླུམ་རྒྱས་བྱིན་གྱིས་ཕྲ་བ་དང་། 
།རྩ་མི་མངོན་དང་མདུད་པ་མེད། 
།ལོང་བུ་མི་མངོན་ཞབས་མཉམ་དང་། 
།སེང་གེ་གླང་ཆེན་བྱ་དང་ནི། 
།ཁྱུ་མཆོག་སྟབས་གཤེགས་གཡས་ཕྱོགས་དང་། 
།མཛེས་གཤེགས་དྲང་དང་འཁྲིལ་བག་ཆགས། 
།བྱི་དོར་བྱས་འདྲ་རིམ་པར་འཆམ(འཚམ)། 
།གཙང་དང་འཇམ་དང་དག་པའི་སྐུ། 
།མཚན་ནི་ཡོངས་སུ་རྫོགས་པ་དང། 
།སྐུ་ཡི་ཁོ་ལག་ཡངས་ཤིང་བཟང་། 
།གོམ་སྙོམས་པ་དང་སྤྱན་གཉིས་ནི། 
།དག་དང་གཞོན་ཤ་ཅན་ཉིད་དང་། 
།སྐུ་ཞུམ་མེད་དང་རྒྱས་པ་དང་། 
།ཤིན་ཏུ་གྲིམས་པའི་སྐུ་ཉིད་དང་། 
།ཡན་ལག་ཤིན་ཏུ་རྣམ་འབྱེས་དང་། 
།གཟིགས་པ་སྒྲིབ་མེད་དག་པ་དང་། 
།དཀུ་ཟླུམ་སྐབས་ཕྱིན་མ་རྙོངས་དང་། 
།ཕྱང་ངེ་བ་དང་ལྟེ་བ་ནི། 
།ཟབ་དང་གཡས་ཕྱོགས་འཁྱིལ་བ་དང་། 
།ཀུན་ནས་བལྟ་[^501K]ན་སྡུག་པ་དང་། 
།ཀུན་སྤྱོད་གཙང་དང་སྐུ་ལ་ནི། 
།སྨེ་བ་གནག་བག་མེད་པ་དང་། 
།ཕྱག་ནི་ཤིང་བལ་ལྟར་འཇམ་དང་། 
།ཕྱག་རིས་མདངས་ཡོད་ཟབ་རིང་དང་། 
།ཞལ་ནི་ཧ་ཅང་མི་རིང་དང་། 
།མཆུ་ནི་བིམ་པ་ལྟར་དམར་དང་། 
།ལྗགས་མཉེན་པ་དང་སྲབ་པ་དང་། 
།དམར་དང་འབྲུག་གི་སྒྲ་ཉིད་དང་། 
།གསུང་མཉེན་འཇམ་དང་མཆེ་བ་ཟླུམ། 
།རྣོ་དང་དཀར་དང་མཉམ་པ་དང་། 
།བྱིན་གྱིས་ཕྲ་[^502K]དང་ཤངས་མཐོ་དང་། 
།མཆོག་ཏུ་དག་པ་དག་དང་ནི། 
།སྤྱན་ཡངས་པ་དང་རྫི་མ་སྟུག 
།པདྨའི་འདབ་མ་འདྲ་བ་དང་། 
།སྨིན་ཚུགས་[^503K]རིང་དང་འཇམ་པ་དང་། 
།སྣུམ་དང་སྤུ་ནི་མཉམ་པ་དང་། 
།ཕྱག་རིང་རྒྱས་དང་སྙན་མཉམ་དང་། 
།ཉམས་པ་རྣམ་པར་སྤངས་པ་དང་། 
།དཔྲལ་བ་ལེགས་པར་འབྱེས་པ་དང་། 
།དབྱེས་ཆེ་བ་དང་དབུ་རྒྱས་དང་། 
།དབུ་སྐྲ་བུང་བ་ལྟར་གནག་དང་། 
།སྟུག་དང་འཇམ་དང་མ་འཛིངས་དང་། 
།མི་བཤོར་[^504K]དྲི་ཞིམ་སྐྱེས་བུ་ཡི། 
།ཡིད་ནི་འཕྲོག་པར་བྱེད་པ་དང་། 
།དཔལ་གྱི་བེའུ་དང་བཀྲ་ཤིས་ནི། 
།སངས་རྒྱས་དཔེ་བྱད་བཟང་པོར་བཞེད། 
།ཅེས་བྱ་བ་ཡིན་ཏེ། 
འདུ་བྱེད་ཐམས་ཅད་ལ་འདོད་ཆགས་དང་བྲལ་བ་ཉིད་ཀྱིས་སེན་མོ་ཟངས་ཀྱི་མདོག་ལྟ་བུ་ཉིད་དང་། 
སེམས་ཅན་ཐམས་ཅད་ལ་ཕན་པའི་ལྷག་པའི་བསམ་པ་ཉིད་ཀྱིས་སེན་མོ་མདོག་སྣུམ་པ་ཉིད་དང་། 
རིགས་ཀྱི་མཆོག་ལས་སྐྱེས་པས་སེན་མོ་མཐོ་བ་ཉིད་དང་། 
ཚུལ་ཁ་ན་མ་ཐོ་བ་མེད་པ་ཉིད་ཀྱིས་སོར་མོ་རྣམས་ཟླུམ་པ་ཉིད་དང་། 
དགེ་བའི་རྩ་བ་བསགས་པ་ཉིད་ཀྱིས་སོར་མོ་རྣམས་རྒྱས་པ་ཉིད་དང་། 
ཡང་དག་པར་མཐར་གྱིས་[^505K]ཞུགས་པ་ཉིད་ཀྱིས་སོར་མོ་རྣམས་བྱིན་གྱིས་ཕྲ་བ་ཉིད་དང་། 
ལུས་ལ་སོགས་པའི་ལས་དང་འཚོ་བ་རབ་ཏུ་བསྲུངས་པ་ཉིད་ཀྱིས་རྩ་མི་མངོན་པ་ཉིད་དང་། 
ཉོན་མོངས་པའི་མདུད་པ་འགྲོལ་བ་ཉིད་ཀྱིས་རྩ་མདུད་པ་མེད་པ་ཉིད་དང་། 
ཤིན་ཏུ་སྦས་པའི་ཆོས་ཀྱི་བློ་གྲོས་ཅན་ཉིད་ཀྱིས་ལོང་བུ་མི་མངོན་པ་ཉིད་དང་། 
བགྲོད་དཀའ་བའི་གནས་ཐམས་ཅད་ལས་སྐྱེ་བོ་སྒྲོལ་བར་མཛད་པ་ཉིད་ཀྱིས་ཞབས་མི་མཉམ་པ་མེད་པ་དང་། 
མི་ཟིལ་གྱིས་གནོན་པ་ལ་མཁས་པ་ཉིད་ཀྱིས་སེང་གེའི་སྟབས་སུ་གཤེགས་པ་ཉིད་དང་། 
ཀླུ་ཟིལ་གྱིས་གནོན་པ་ལ་མཁས་པ་ཉིད་ཀྱིས་གླང་པོ་ཆེའི་སྟབས་སུ་གཤེགས་པ་ཉིད་དང་། 
ནམ་མཁའ་ལ་གཤེགས་པར་མཁས་པ་ཉིད་ཀྱིས་ངང་པའི་སྟབས་སུ་གཤེགས་པ་ཉིད་དང་། 
སྐྱེས་བུའི་ཁྱུ་མཆོག་ཏུ་མཁས་པ་ཉིད་ཀྱིས་ཁྱུ་མཆོག་གི་སྟབས་སུ་གཤེགས་པ་ཉིད་དང་། 
སྐོར་ཕྱོགས་ཀྱི་ལམ་དང་མཐུན་པར་གཤེགས་པ་ཉིད་ཀྱིས་གཡས་ཕྱོགས་སུ་ལྡོག་ཅིང་གཤེགས་པ་ཉིད་དང་། 
མཛེས་པར་མཁས་པ་ཉིད་ཀྱིས་མཛེས་པར་གཤེགས་པ་ཉིད་དང་། 
རྟག་ཏུ་སེམས་གྱ་གྱུ་མི་མངའ་བ་ཉིད་ཀྱིས་མི་ཡོ་བར་[^506K]གཤེགས་པ་ཉིད་དང་། 
ཡོན་ཏན་ཡང་དག་པར་བརྗོད་པར་མཛད་པ་ཉིད་ཀྱིས་སྐུ་འཁྲིལ་བག་ཆགས་པ་ཉིད་དང། 
སྡིག་པའི་ཆོས་དང་མ་འབགས་པ་ཉིད་ཀྱིས་སྐུ་བྱི་དོར་བྱས་པ་ལྟ་བུ་ཉིད་དང་། 
གདུལ་བྱ་དང་འཚམ་པའི་ཆོས་སྟོན་པར་མཛད་པ་ཉིད་ཀྱིས་སྐུ་རིམ་པར་འཚམ་པ་[^507K]ཉིད་དང་། 
སྐུ་ལ་སོགས་པ་ཀུན་དུ་སྤྱོད་པ་གཙང་བའི་ཕྱིར་སྐུ་རྣམ་པར་དག་པ་ཉིད་དང་། 
ཐུགས་ཐུགས་རྗེ་ཅན་གྱི་ཕྱིར་སྐུ་འཇམ་པ་ཉིད་དང་། 
ཐུགས་རྣམ་པར་དག་པའི་ཕྱིར་སྐུ་རྣམ་པར་དག་པ་ཉིད་དང་། 
ཆོས་འདུལ་བ་ཡོངས་སུ་རྫོགས་པའི་ཕྱིར་མཚན་རྫོགས་པ་ཉིད་དང་། 
ཡངས་ཤིང་མཛེས་པའི་ཡོན་ཏན་རྫོགས་པའི་ཕྱིར་སྐུའི་ཁོ་ལག་ཡངས་ཤིང་བཟང་བ་ཉིད་དང་། 
ཐམས་ཅད་ལ་ཐུགས་སྙོམས་པའི་ཕྱིར་གོམ་པ་སྙོམས་པ་ཉིད་དང་། 
རྣམ་པར་དག་པའི་ཆོས་སྟོན་པའི་ཕྱིར་སྤྱན་རྣམ་པར་དག་པ་ཉིད་དང་། 
ཆོས་གོ་སླ་བར་སྟོན་པའི་ཕྱིར་སྐུ་ཤིན་ཏུ་གཞོན་ཤ་ཅན་ཉིད་དང་། 
ཐུགས་རྟག་ཏུ་མ་ཞུམ་པའི་ཕྱིར་སྐུ་ཞུམ་པ་མེད་པ་ཉིད་དང་། 
དགེ་བའི་རྩ་བ་ཡང་དག་པར་འཕགས་པའི་[^508K]ཕྱིར་སྐུ་རྒྱས་པ་ཉིད་དང་། 
ཡང་སྲིད་པ་ཟད་པ་ཉིད་ཀྱིས་སྐུ་ཤིན་ཏུ་གྲིམས་པ་ཉིད་དང་། 
རྟེན་ཅིང་འབྲེལ་པར་འབྱུང་བ་ཤིན་ཏུ་རྣམ་པར་ཕྱེ་བ་སྟོན་པར་མཛད་པ་ཉིད་ཀྱིས་ཡན་ལག་དང། 
ཉིང་ལག་ཤིན་ཏུ་རྣམ་པར་འབྱེས་པ་ཉིད་དང་། 
ཚིག་གི་དོན་ཤིན་ཏུ་རྣམ་པར་དག་པ་སྟོན་པས་གཟིགས་པ་རབ་རིབ་མེད་ཅིང་རྣམ་པར་དག་པ་ཉིད་དང་། 
སློབ་མ་ཚུལ་ཁྲིམས་ཕུན་སུམ་ཚོགས་པར་གྱུར་པ་ཉིད་ཀྱིས་དཀུ་ཟླུམ་པ་ཉིད་དང་། 
འཁོར་བའི་སྐྱོན་གྱིས་མ་སྦགས་པ་ཉིད་ཀྱིས་དཀུ་སྐབས་ཕྱིན་པ་ཉིད་དང་། 
ང་རྒྱལ་གྱི་འགྱིང་བག་བཅོམ་པ་ཉིད་ཀྱིས་དཀུ་མ་རྙོངས་པ་ཉིད་དང་། 
ཆོས་ཟད་པ་རྣམ་པར་བཟློག་པ་[^509K]ཉིད་ཀྱིས་ཕྱལ་ཕྱང་ངེ་བ་ཉིད་དང་། 
ཆོས་ཟབ་མོ་རྟོགས་པ་ཉིད་ཀྱིས་ལྟེ་བ་ཟབ་པ་ཉིད་དང་། 
སློབ་མ་མཐུན་པར་འཛིན་པར་འགྱུར་བ་ཉིད་ཀྱིས་ལྟེ་བ་གཡས་ཕྱོགས་སུ་འཁྱིལ་པ་ཉིད་དང་། 
འཁོར་ཀུན་ནས་མཛེས་པར་གྱུར་པ་ཉིད་ཀྱིས་ཀུན་ནས་མཛེས་པ་ཉིད་དང་། 
ཐུགས་གཙང་བ་ཉིད་ཀྱིས་ཀུན་དུ་སྤྱོད་པ་གཙང་བ་ཉིད་དང་། 
དུས་མ་ཡིན་པའི་ཆོས་འདུལ་བ་དང་བྲལ་བ་ཉིད་ཀྱིས་སྐུ་ལ་སྨེ་བ་དང་གནག་བག་མེད་པ་ཉིད་དང་། 
ལུས་ལ་སོགས་པ་ཟོ་མདོག་བདེ་བ་འཐོབ་པའི་ཆོས་སྟོན་པར་མཛད་པ་ཉིད་ཀྱིས་ཕྱག་ཤིང་བལ་ལྟར་ཤིན་ཏུ་འཇམ་པ་ཉིད་དང་། 
མདངས་ཡོད་པའི་དགེ་སྦྱོང་ཆེན་པོ་བརྙེས་པ་ཉིད་ཀྱིས་ཕྱག་གི་རི་མོ་མདངས་ཡོད་པ་ཉིད་དང་། 
ཆོས་ཟབ་མོ་ལ་གནས་པ་ཉིད་ཀྱིས་ཕྱག་གི་རི་མོ་ཟབ་པ་ཉིད་དང་། 
ཕྱི་རྗེས་སུ་ཡང་དག་པར་ཡོངས་སུ་དག་པའི་ཆོས་སྟོན་པར་མཛད་པ་ཉིད་ཀྱིས་ཕྱག་གི་རི་མོ་རིང་བ་ཉིད་དང་། 
བསླབ་པ་རབ་ཏུ་མང་པོ་ཀུན་སྟོན་པར་མཛད་པ་ཉིད་ཀྱིས་ཞལ་ཧ་ཅང་མི་རིང་བ་ཉིད་དང་། 
འཇིག་རྟེན་ཐམས་ཅད་གཟུགས་བརྙན་དང་འདྲ་བར་རྟོགས་པ་ཉིད་ཀྱིས་མཆུ་བིམ་པ་ལྟར་དམར་བ་ཉིད་དང་། 
ཚིག་འཇམ་པོས་འདུལ་བ་ཉིད་ཀྱིས་ལྗགས་མཉེན་པ་ཉིད་དང་། 
ཡོན་ཏན་འཐད་པ་མང་བ་ཉིད་ཀྱིས་ལྗགས་སྲབ་པ་ཉིད་དང་། 
ཆོས་འདུལ་བ་བྱིས་པའི་སྐྱེ་བོ་ཆགས་པ་ཅན་གྱིས་གཏིང་དཔག་དཀའ་བ་ཉིད་ཀྱིས་ལྗགས་དམར་བ་ཉིད་དང་། 
བསྙེངས་པ་ཐམས་ཅད་མི་མངའ་བ་ཉིད་ཀྱིས་འབྲུག་གི་སྒྲ་དང་ལྡན་པ་ཉིད་དང་། 
སྙན་པ་ལ་སོགས་པར་གསུང་བ་ཉིད་ཀྱིས་གསུང་སྙན་ཞིང་མཉེན་ལ་འཇམ་པ་ཉིད་དང་། 
སྲིད་པར་ཀུན་དུ་སྦྱོར་བ་བསྡམས་པ་ཉིད་ཀྱིས་མཆེ་བ་ཟླུམ་པ་ཉིད་དང་། 
སྐྱེ་བོ་གདུལ་དཀའ་བ་འདུལ་བར་མཛད་པ་ཉིད་ཀྱིས་མཆེ་བ་རྣོ་བ་ཉིད་དང་། 
ཆོས་འདུལ་བ་ཤིན་ཏུ་དཀར་བ་ཉིད་ཀྱིས་མཆེ་བ་དཀར་བ་ཉིད་དང་། 
མཉམ་པའི་ས་ལ་གནས་པ་ཉིད་ཀྱིས་མཆེ་བ་མཉམ་པ་ཉིད་དང་། 
མཐར་གྱིས་མངོན་པར་རྟོགས་པ་ཡང་དག་པར་རབ་ཏུ་སྟོན་པར་མཛད་པ་ཉིད་ཀྱིས་མཆེ་བ་བྱིན་གྱིས་ཕྲ་བ་ཉིད་དང་། 
ཤེས་རབ་མཆོག་ལ་གནས་པ་ཉིད་ཀྱིས་ཤངས་མཐོ་བ་ཉིད་དང་། 
སྐྱེ་བོ་གཙང་མ་ཕུན་སུམ་ཚོགས་པ་ཉིད་ཀྱིས་ཤངས་གཙང་བ་ཉིད་དང་། 
ཆོས་ཤིན་ཏུ་རྒྱ་ཆེ་བའི་ཕྱིར་སྤྱན་ཡངས་པ་ཉིད་དང་། 
སེམས་ཅན་གྱི་ཚོགས་དྲངས་པ་ཉིད་ཀྱིས་རྫི་མ་སྟུག་པ་ཉིད་དང་། 
འགྲོ་བ་གཞོན་ནུ་མ་ཐམས་ཅད་མངོན་པར་མགུ་བ་ཉིད་ཀྱིས་སྤྱན་དཀར་ནག་འབྱེས་ཤིང་པདྨའི་འདབ་མ་[^510K]རངས་པ་ལྟ་བུ་ཉིད་དང་། 
རྟག་ཏུ་ཕྱི་རྗེས་སུ་གཟིགས་པ་ཉིད་ཀྱིས་སྨིན་ཚུགས་རིང་བ་ཉིད་དང་། 
ཆོས་འདུལ་བ་འཇམ་པོ་ལ་མཁས་པ་ཉིད་ཀྱིས་སྨིན་མ་འཇམ་པ་ཉིད་དང་། 
ཐུགས་ཀྱི་རྒྱུད་དགེ་བས་བརླན་པ་ཉིད་ཀྱིས་སྨིན་མ་སྣུམ་པ་ཉིད་དང་། 
ཀུན་དུ་སྐྱོན་གཟིགས་པ་ཉིད་ཀྱིས་སྨིན་མའི་སྤུ་མཉམ་པ་ཉིད་དང་། 
མཆོག་ཏུ་གནོད་པ་བཟློག་པར་མཛད་པ་ཉིད་ཀྱིས་ཕྱག་རིང་ཞིང་རྒྱས་པ་ཉིད་དང་། 
འདོད་ཆགས་ལ་སོགས་པའི་གཡུལ་ལས་རྣམ་པར་རྒྱལ་བ་ཉིད་ཀྱིས་སྙན་མཉམ་པ་ཉིད་དང་། 
སེམས་ཅན་ཐམས་ཅད་ཀྱི་རྒྱུད་མ་ཉམས་པར་མཛད་པ་ཉིད་ཀྱིས་སྙན་གྱི་དབང་པོ་མ་ཉམས་པ་ཉིད་དང་། 
ལྟ་བས་བྱས་པ་ཐམས་ཅད་ཀྱིས་གཞན་དུ་མི་འགྱུར་བ་ཉིད་ཀྱིས་དཔྲལ་བ་ལེགས་པར་འབྱེས་པ་ཉིད་དང་། 
སྨྲ་བ་ཐམས་ཅད་འཇོམས་པར་མཛད་པ་ཉིད་ཀྱིས་དཔྲལ་བ་དབྱེས་ཆེ་བ་ཉིད་དང་། 
སྨོན་ལམ་གྱི་མཆོག་ཡོངས་སུ་རྫོགས་པ་ཉིད་ཀྱིས་དབུ་ཤིན་ཏུ་རྒྱས་པ་ཉིད་དང་། 
ཡུལ་གྱི་དགའ་བ་བཟློག་པར་[^511K]མཛད་པ་ཉིད་ཀྱིས་དབུ་སྐྲ་བུང་བ་ལྟར་གནག་པ་ཉིད་དང་། 
མཐོང་བ་དང་བསྒོམ་པས་[^512K]སྤང་བར་བྱ་བའི་བག་ལ་ཉལ་སྤངས་པའི་ཕྱིར་དབུ་སྐྲ་སྟུག་པ་ཉིད་དང་། 
བསྟན་པ་བློ་འཇམ་པོས་[^513K]ཡོངས་སུ་ཤེས་པ་ཉིད་ཀྱིས་དབུ་སྐྲ་འཇམ་པ་ཉིད་དང་། 
ཐུགས་འདོད་ཆགས་ལ་སོགས་པས་མ་འཁྲུགས་པ་ཉིད་ཀྱིས་དབུ་སྐྲ་མ་འཛིངས་པ་ཉིད་དང་། 
རྟག་ཏུ་ཚིག་མི་རྩུབ་པ་ཉིད་ཀྱིས་དབུ་སྐྲ་མི་བཤོར་བ་[^514K]ཉིད་དང་། 
བྱང་ཆུབ་ཀྱི་ཡན་ལག་གི་མེ་ཏོག་བཀྲམ་པ་ཉིད་ཀྱིས་དབུ་སྐྲ་དྲི་ཞིམ་པ་ཉིད་དང་། 
རྣམ་པ་ཐམས་ཅད་དུ་མཛེས་པར་གྱུར་པ་ཉིད་ཀྱིས་ཕྱག་དང་ཞབས་དཔལ་གྱི་བེའུ་དང་བཀྲ་ཤིས་དང་གཡུང་དྲུང་འཁྱིལ་པས་བརྒྱན་པ་ཉིད་ཡིན་ནོ། 
།དེ་ལྟར་སྐུ་གསུམ་བསྟན་ནས། 
བཞི་པ་སྤྲུལ་པའི་སྐུ་བྱིས་པའི་སྐྱེ་བོ་ཐམས་ཅད་དང་ཐུན་མོང་བ། 
གང་གིས་སྲིད་པ་ཇི་སྲིད་པར། 
།འགྲོ་ལ་ཕན་པ་སྣ་ཚོགས་དག 
།མཉམ་དུ་མཛད་པའི་སྐུ་དེ་ནི། 
།ཐུབ་པའི་སྤྲུལ་སྐུ་རྒྱུན་མི་འཆད། 
།ཅེས་བྱ་བ་གསུངས་ཏེ། 
ཤཱཀྱ་ཐུབ་པ་ལ་སོགས་པའི་གཟུགས་གང་གིས་འཁོར་བ་ཇི་སྲིད་པར་འཇིག་རྟེན་གྱི་ཁམས་ཐམས་ཅད་དུ་སེམས་ཅན་རྣམས་ཀྱི་འདོད་པའི་དོན་མཉམ་པ་ཉིད་དུ་མཛད་པའི་སྐུ་དེ་ནི་རྒྱུན་ཆགས་པ་ཉིད་ཀྱིས་སངས་རྒྱས་བཅོམ་ལྡན་འདས་ཀྱི་སྤྲུལ་པའི་སྐུ་རྒྱུན་མི་འཆད་པ་ཡིན་ནོ། 
།དེ་ལྟར་ངོ་བོ་ཉིད་ཀྱི་སྐུའི་བདག་ཉིད་བསྒོམས་པའི་སྟོབས་ལས་བྱུང་བ་སངས་རྒྱས་ལ་སོགས་པའི་ཡུལ་ཉིད་དུ་ཡེ་ཤེས་ལ་སོགས་པ་ལ་ལྟོས་[^515K]ནས་རབ་ཏུ་བརྟགས་པའི་སྐུ་གསུམ་བསྟན་ནས། 
ཀུན་རྫོབ་ཏུ་ཡེ་ཤེས་ཁོ་ན་ལོངས་སྤྱོད་རྫོགས་པའི་སྐུ་ལ་སོགས་པར་སྣང་བ་སྐྱེད་པའི་སྒོ་ནས་དོན་བྱ་བ་མཛད་པས་ན། 
གདུལ་བྱའི་སྐྱེ་བོའི་[^516K]སྣང་བ་ལ་བརྟེན་པའི་ལས་དེའི་བདག་པོ་ལ་བརྟེན་ནས་བྱུང་བ་རྣམས་ནི་ཆོས་ཀྱི་སྐུའི་[^517K]ཡིན་ནོ་ཞེས། 
དེ་བཞིན་འཁོར་བ་ཇི་སྲིད་འདིའི། 
།ལས་འདི་[^518K]རྒྱུན་མི་འཆད་པར་འདོད། 
།འགྲོ་རྣམས་ཞི་བའི་ལས་དང་ནི། 
།བསྡུ་རྣམ་བཞི་ལ་དགོད་པ་དང་། 
།ཀུན་ནས་ཉོན་མོངས་བཅས་པ་ཡི། 
།རྣམ་པར་བྱང་བ་རྟོགས་པ་དང་། 
།སེམས་ཅན་རྣམས་དོན་ཇི་བཞིན་གྱི། 
།དོན་དང་ཕ་རོལ་ཕྱིན་དྲུག་དང་། 
།སངས་རྒྱས་ལམ་དང་རང་བཞིན་གྱིས། 
།སྟོང་པ་ཉིད་དང་གཉིས་ཟད་དང་། 
།བརྡ་དང་དམིགས་པ་མེད་པ་དང་། 
།ལུས་ཅན་རྣམས་ནི་ཡོངས་སྨིན་དང་། 
།བྱང་ཆུབ་སེམས་དཔའི་ལམ་དང་ནི། 
།མངོན་པར་ཞེན་པ་བཟློག་པ་དང་། 
།བྱང་ཆུབ་ཐོབ་དང་སངས་རྒྱས་ཞིང་། 
།རྣམ་པར་དག་དང་ངེས་པ་དང་། 
།སེམས་ཅན་དོན་ནི་ཚད་མེད་དང་། 
།སངས་རྒྱས་བསྟེན་སོགས་ཡོན་ཏན་དང་། 
།བྱང་ཆུབ་ཡན་ལག་ལས་རྣམས་ནི། 
།ཆུད་མི་ཟ་དང་བདེན་མཐོང་དང་། 
།ཕྱིན་ཅི་ལོག་ནི་སྤངས་པ་དང་། 
།དེ་གཞི་[^519K]མེད་པའི་ཚུལ་དང་ནི། 
།རྣམ་པར་བྱང་དང་ཚོགས་དང་ནི། 
།འདུས་བྱས་འདུས་མ་བྱས་པ་ལ། 
།ཐ་དད་ཡོངས་སུ་མི་ཤེས་དང་། 
།མྱ་ངན་འདས་ལ་དགོད་པ་སྟེ། 
།ཆོས་ཀྱི་སྐུ་ཡི་ཕྲིན་ལས་ནི། 
།རྣམ་པ་ཉི་ཤུ་བདུན་དུ་བཞེད། 
།ཅེས་བྱ་བ་གསུངས་ཏེ། 
དང་པོར་འགྲོ་བ་བཟང་པོ་དང་བཟང་པོ་མ་ཡིན་པ་ལ་མངོན་པར་ཞེན་པ་མེད་པར་གནས་པའི་མཚན་ཉིད་འགྲོ་བ་རབ་ཏུ་ཞི་བའི་ཕྲིན་ལས་མཛད་ནས། 
སྦྱིན་པ་ལ་སོགས་པ་བསྡུ་བའི་དངོས་པོ་བཞི་ལ་བཀོད་དེ། 
ཐོས་པ་ལས་བྱུང་བ་ལ་སོགས་པའི་ཤེས་པས་མི་མཐུན་པའི་ཕྱོགས་དང་གཉེན་པོ་དོར་བ་དང་བླང་བར་བྱ་བའི་སྒོ་ནས་རྟོགས་པར་མཛད་ནས། 
སྒྱུ་མ་མཁན་བཞིན་དུ་རྗེས་སུ་ཆགས་པ་ལ་སོགས་པས་རྣམ་པར་དབེན་པ་ཉིད་ཀྱིས་སེམས་ཅན་གྱི་དོན་ཏེ་གཞན་གྱི་དོན་བྱམས་པ་ལ་སོགས་པའི་མཚན་ཉིད་ཇི་ལྟ་བའི་བདག་ཉིད་ལ་བཀོད་དེ། 
དེའི་རྗེས་ལ་རང་གི་དོན་འཁོར་གསུམ་རྣམ་པར་དག་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་ལ་གོམས་པ་ལའོ། 
།དེའི་འོག་ཏུ་རང་དང་གཞན་གྱི་དོན་གྱི་མཚན་ཉིད་སངས་རྒྱས་ཀྱི་ལམ་སྟེ། 
དགེ་བ་བཅུའི་ལས་ཀྱི་ལམ་ལའོ། 
།དེ་ནས་ཆོས་ཐམས་ཅད་རང་བཞིན་གྱིས་སྟོང་པ་ཉིད་གོམས་པ་ལའོ། 
།དེའི་རྗེས་ལ་སྦྱིན་པའི་ཕ་རོལ་ཏུ་ཕྱིན་པ་ལ་བརྟེན་ནས་ས་དང་པོ་ཆོས་ཀྱི་དབྱིངས་ཀུན་དུ་འགྲོ་བ་རྟོགས་པའི་མཚན་ཉིད་གཉིས་སུ་མེད་པའི་ཆོས་ལའོ། 
།དེ་ནས་ཚོགས་ཡོངས་སུ་རྫོགས་པའི་རྒྱུར་གྱུར་པས་ས་གཉིས་པ་ལ་སོགས་པར་ཚུལ་ཁྲིམས་ལ་སོགས་པའི་ཕ་རོལ་ཏུ་ཕྱིན་པའི་ཆོས་ཐམས་ཅད་བརྡར་བཏགས་པའི་ཤེས་པ་ལ་འགོད་དོ། 
།དེ་བཞིན་དུ་རིམ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་ས་དྲུག་པ་ལ་ཤེས་པ་དང། 
ཤེས་བྱའི་དངོས་པོར་མངོན་པར་མ་[^520K]ཞེན་པའི་མཚན་ཉིད་ཆོས་ཐམས་ཅད་དམིགས་སུ་མེད་པ་ལའོ། 
།དེའི་འོག་ཏུ་ས་བདུན་པ་ལ་ཐབས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་སེམས་ཅན་ཡོངས་སུ་སྨིན་པར་བྱེད་པ་ལའོ། 
།དེ་ནས་སྟོབས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་ས་བརྒྱད་པ་ལ་ཉན་ཐོས་ལ་སོགས་པ་དང་ཐུན་མོང་མ་ཡིན་པའི་བྱང་ཆུབ་སེམས་དཔའི་ལམ་ལའོ། 
།དེ་ནས་དེ་ཉིད་ལ་ཆོས་ཐམས་ཅད་ལ་མངོན་པར་ཞེན་པ་སྤངས་པ་ལའོ། 
།དེའི་རྗེས་ལ་ས་དགུ་པ་ལ་སྨོན་ལམ་གྱི་ཕ་རོལ་ཏུ་ཕྱིན་པའི་མཐུས་བྱང་ཆུབ་ཐོབ་པ་ལའོ། 
།དེའི་འོག་ཏུ་ཡེ་ཤེས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་ས་བཅུ་པ་ལ་སངས་རྒྱས་ཀྱི་ཞིང་སྣ་ཚོགས་རྣམ་པར་དག་པ་ལ་བཀོད་ནས། 
ཡང་དེ་ཉིད་ལ་སྐྱེ་བ་གཅིག་གིས་ཐོགས་པའི་རང་གི་ངོ་བོ་ཡང་དག་པར་རྫོགས་པའི་བྱང་ཆུབ་ཏུ་སོ་སོར་ངེས་པ་དང་། 
ཕྱོགས་བཅུའི་འཇིག་རྟེན་གྱི་ཁམས་ཀྱི་སེམས་ཅན་གྱི་དོན་དང་འཇིག་རྟེན་གྱི་ཁམས་ཐམས་ཅད་དུ་སངས་རྒྱས་ཀྱི་དྲུང་དུ་ཉེ་བར་འགྲོ་བ་ལ་སོགས་པའི་ཡོན་ཏན་ལ་བཀོད་དེ། 
དེ་ལྟ་བུའི་རིམ་པས་ཡང་དེ་ཉིད་ལ་ཁྱད་པར་གྱི་ལམ་གྱི་རང་གི་ངོ་བོ་བྱང་ཆུབ་མཐའ་དག་འདྲེན་པར་བྱེད་པའི་ཆོས་ཀྱི་མཚན་ཉིད་བྱང་ཆུབ་ཀྱི་ཡན་ལག་དང་། 
ལས་དང་འབྲས་བུར་འབྲེལ་པ་ཆུད་མི་ཟ་བ་དང་། 
དངོས་པོ་ཐམས་ཅད་ཡང་དག་པ་ཇི་ལྟ་བ་བཞིན་རྟོགས་པ་དང་། 
ཕྱིན་ཅི་ལོག་ཐམས་ཅད་སྤངས་པ་དང་། 
ཕྱིན་ཅི་ལོག་གཞི་མེད་པ་[^521K]སྤངས་པའི་ཡེ་ཤེས་དང་། 
རང་བཞིན་གྱིས་ཡོངས་སུ་དག་པའི་མཚན་ཉིད་ཀྱི་བྱང་ཆུབ་སེམས་དཔའི་རྣམ་པར་བྱང་བ་དང་། 
དྲི་མ་ཐམས་ཅད་དང་བྲལ་བའི་རྣམ་པར་བྱང་བའི་རྒྱུའི་ཚོགས་དང་། 
སྟོང་པ་ཉིད་ཀྱི་ངོ་བོ་ཉིད་ཀྱིས་འདུས་བྱས་དང་འདུས་མ་བྱས་ཐ་མི་དད་པར་ཡོངས་སུ་ཤེས་པ་ལ་བཀོད་[^522K]ནས། 
དེ་བཞིན་གཤེགས་པའི་ས་ལ་མྱ་ངན་ལས་འདའ་བ་ལ་འགོད་པར་[^523K]མཛད་དེ། 
དེ་ལྟར་ན་ཆོས་ཀྱི་སྐུ་བཞིན་དུ་འདིའི་ཕྲིན་ལས་རྣམ་པ་ཉི་ཤུ་རྩ་བདུན་ཡང་འཁོར་བ་ཇི་སྲིད་པར་བཞེད་པས་[^524K]མཛད་པ་ཡིན་ནོ། 
།སེམས་བསྐྱེད་པ་དང་པོ་དང་ཐ་མའི་ལས་བསྟན་པའི་གོ་རིམས་བསྟན་པའི་རིམ་པས་[^525K]ལྷག་མ་བར་གྱི་ཚིག་གི་དོན་རྣམས་ཀྱི་གོ་རིམས་ཀྱང་[^526K]ཁོང་དུ་ཆུད་པར་བྱ་སྟེ། 
ཚིག་མངས་སུ་དོགས་པས་བདག་གིས་ནི་མ་བྲིས་སོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་[^527K]བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བ་ལས། 
སྐབས་བརྒྱད་པའི་འགྲེལ་པའོ།། 
།།རྒྱས་པ་ལ་དགའ་བའི་སེམས་ཅན་ལ་ཕན་གདགས་པར་[^528K]དེ་ལྟར་དོན་བརྒྱད་ཀྱི་སྒོ་ནས་རྣམ་པར་བཤད་ནས། 
ཡང་གཞན་དུ་རྣམ་པར་བཤད་པ། 
མཚན་ཉིད་དེ་ཡི་སྦྱོར་བ་དང་། 
།དེ་རབ་དེ་ཡི་གོ་རིམས་དང་། 
།དེ་མཐའ་དེ་ཡི་རྣམ་སྨིན་ནི། 
།དོན་བསྡུས་གཞན་ཏེ་[^529K]རྣམ་པ་དྲུག 
།ཅེས་བྱ་བ་གསུངས་ཏེ། 
དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་ནི་མངོན་པར་མཚོན་པའི་གནས་ཉིད་ཡིན་པས་མཚན་ཉིད་དོ། 
།དེ་ནས་དབང་དུ་བྱ་བའི་ཕྱིར་འདིས་ཐམས་ཅད་མཁྱེན་པ་ཉིད་གསུམ་སྒོམ་པ་ལ་སྦྱོར་བས་ན་[^530K]རྣམ་པ་ཐམས་ཅད་མངོན་པར་རྫོགས་པར་རྟོགས་པ་ནི་ཐམས་ཅད་མཁྱེན་པ་ཉིད་གསུམ་གྱི་སྦྱོར་བའོ། 
།དེ་ནས་ཤིན་ཏུ་གོམས་པས་ཕུལ་དུ་བྱུང་བར་འགྲོ་བའི་ཕྱིར་རྩེ་མོའི་མངོན་པར་རྟོགས་པ་ནི་ཐམས་ཅད་མཁྱེན་པ་ཉིད་གསུམ་གྱི་རབ་ཀྱི་གནས་སྐབས་ཡིན་ནོ། 
།དེ་ནས་རྟོགས་པའི་དངོས་པོ་ངེས་པར་བྱ་བའི་ཕྱིར་སོ་སོ་བ་དང་མཐའ་དག་ཏུ་རྣམ་པར་བསྒོམས་པའི་དོན་གཞུང་སྲོང་བར་བྱེད་པས་མཐར་གྱིས་པའི་མངོན་པར་རྟོགས་པ་ནི་ཐམས་ཅད་མཁྱེན་པ་ཉིད་གསུམ་གྱི་གོ་རིམས་ཀྱི་གནས་སྐབས་ཡིན་ནོ། 
།དེ་ནས་ཁྱད་པར་དུ་འགྲོར་མེད་པས་ཡང་དག་པར་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ནི། 
ཐམས་ཅད་མཁྱེན་པ་ཉིད་གསུམ་གྱི་མཐར་ཐུག་པའི་གནས་སྐབས་ཡིན་ནོ། 
།དེ་ནས་དེའི་འབྲས་བུ་ཡིན་པས་ཆོས་ཀྱི་སྐུ་མཛད་པ་དང་བཅས་པ་ནི་ཐམས་ཅད་མཁྱེན་པ་ཉིད་གསུམ་གྱི་རྣམ་པར་སྨིན་པ་ཡིན་ནོ། 
།དེ་ལྟར་ན་ཡུམ་ཐམས་ཅད་ཀྱི་དོན་བསྡུས་པ་གཞན་རྣམ་པ་དྲུག་སྟེ། 
སྔ་མ་ཁོ་ན་བཞིན་དུ་བཤད་པར་བྱ་བ་ཡིན་ནོ། 
།བར་མ་ལ་དགའ་བའི་སེམས་ཅན་ལ་ཕན་གདགས་པར་དེ་ལྟར་དོན་བསྡུས་པ་དྲུག་གི་སྒོ་ནས་རྣམ་པར་བཤད་ནས། 
ཡང་མདོར་བསྡུས་པ་ལ་དགའ་བའི་སེམས་ཅན་ལ་ཕན་གདགས་པར་གཞན་དུ་རྣམ་པར་བཤད་པ། 
ཡུལ་ནི་རྣམ་པ་གསུམ་པོ་རྒྱུ། 
།སྦྱོར་བ་བཞི་ཡི་བདག་ཉིད་དང་། 
།ཆོས་སྐུ་ཕྲིན་ལས་འབྲས་བུ་ནི། 
།དོན་བསྡུས་གཞན་ཏེ་རྣམ་པ་གསུམ། 
།ཞེས་བྱ་བ་གསུངས་ཏེ། 
དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་གྱི་ངོ་བོ་ཉིད་ནི་འཇུག་པའི་ཡུལ་གྱི་རྒྱུ་ཡིན་ནོ། 
།དེ་ཇི་ལྟར་རབ་ཏུ་སྦྱོར་ཞེ་ན། 
དེའི་འོག་ཏུ་རྣམ་པ་ཐམས་ཅད་མངོན་པར་རྫོགས་པར་རྟོགས་པ་ལ་སོགས་པ་མངོན་པར་རྟོགས་པ་རྣམ་པ་བཞི་ནི་སྦྱོར་བ་ཡིན་ནོ། 
།སྦྱོར་བ་དེ་ལྟ་བུ་དང་ལྡན་པའི་རྒྱུ་དེའི་འབྲས་བུ་ཅི་ཞིག་ཡིན་ཞེ་ན། 
དེའི་འོག་ཏུ་ཆོས་ཀྱི་སྐུ་ཕྲིན་ལས་དང་བཅས་པ་ནི་འབྲས་བུ་ཡིན་པས། 
རྒྱལ་བའི་ཡུམ་རྣམ་པ་གསུམ་གྱི་[^531K]དོན་བསྡུས་པ་གཞན་རྣམ་པ་གསུམ་སྟེ། 
དེ་ཁོ་ན་བཞིན་དུ་བཤད་པར་བྱ་བ་ཡིན་ནོ། 
།ལ་ལ་ལས་དོན་གཞན་ལས་ཚིག 
།གཞན་ལས་རྣམ་གྲངས་མིང་གིས་ཏེ། 
།མཁས་པ་རྣམས་ཀྱིས་ཡུམ་ཀུན་ལའང་། 
།དོན་བསྡུས་དེ་ཙམ་ཤེས་པར་བྱ། 
།དེ་ལྟ་[^532K]མིན་ན་ཐམས་ཅད་ཀྱི། 
།རིམ་པ་ལེགས་པར་བསྡུས་མ་ཡིན། 
།དེ་ལ་བསྡུས་སོགས་རབ་དབྱེ་བས། 
།ཁྱད་པར་ཡོད་པ་ཁོ་ནར་ཟད། 
།འཕགས་པ་རྣམ་པར་གྲོལ་སྡེ་ཡི། 
།མཐུ་ཡིས་དོན་མཐེང་སྒོ་ནས་ནི། 
།གོ་བར་སླ་ཕྱིར་ཚིག་དང་ནི། 
།ངག་སོགས་སྦྱོར་བ་མ་བྱས་པར། 
།མཁན་པོ་ཡང་དག་རྣམ་སྣང་མཛད། 
།བླ་མ་བཟང་ལ་ཕྱག་འཚལ་ནས། 
།ཚིག་ལེའུར་བྱས་པའི་འགྲེལ་གསལ་བ། 
།འདི་ནི་སེང་གེ་བཟང་པོས་བྱས། 
།དེ་བསྡེབས་པ་ལས་བྱུང་བ་ཡི། 
།དགེ་བ་བདག་གིས་གང་ཐོབ་པ། 
།དེ་ཡིས་སྐྱེ་བོ་ཐམས་ཅད་ནི། 
།བདེ་གཤེགས་ཤེས་རབ་ཐོབ་པར་ཤོག 
།ཤེས་རབ་མི་གསལ་བསྟན་བཅོས་ཀུན། 
།ཕྱི་རོལ་གྱུར་བདག་གང་ན་ཞིག 
།འཕགས་བློའི་སྤྱོད་ཡུལ་བདག་ཉིད་ཆེ། 
།བསྟན་བཅོས་དོན་ནི་གང་ན་ཡིན། 
།འོན་ཀྱང་སྤྱོད་ཡུལ་མ་ཡིན་ལ། 
།རང་དང་གཞན་གྱི་དོན་གྱི་ངོར། 
།བདག་གིས་འབད་བགྱིས་ནོངས་པ་ལ། 
།སྐྱེ་བོ་མཁས་རྣམས་བཟོདཔར་མཛོད། 
།ཀྱེ་མ་གཞུང་ལུགས་སྣ་ཚོགས་ཀྱིས། 
།དུབ་པ་བདག་གིས་[^533K]ངལ་གསོའི་གནས། 
།ཤེས་རབ་ཕ་རོལ་ཕྱིན་པའི་ལུགས། 
།རིང་མོ་ཞིག་ནས་མཐོང་བ་ཡིན། 
།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་[^534K]བསྟན་བཅོས་མངོན་པར་རྟོགས་པའི་རྒྱན་ཞེས་བྱ་བའི་འགྲེལ་པ། 
སློབ་དཔོན་སེང་གེ་བཟང་པོས་མཛད་པ་རྫོགས་སོ།། 
།།རྒྱ་གར་གྱི་མཁན་པོ་བིདྱཱ་ཀ་ར་པྲ་བྷཱ་[^535K]དང་། 
ཞུ་ཆེན་གྱི་ལོ་ཙཱ་བ་བན་དེ་དཔལ་བརྩེགས་ཀྱིས་བསྒྱུར་ཞིང་[^536K]ཞུས་ཏེ་གཏན་ལ་ཕབ་པའོ།། 
།།སླད་ཀྱིས་[^537K]པཎྜི་ཏ་དཔལ་གོ་མི་འཆི་མེད་ལ་སོགས་པ་དང་། 
ལོ་ཙཱ་བ་[^538K]དགེ་སློང་བློ་ལྡན་ཤེས་རབ་ཀྱིས་ལེགས་པར་གཏན་ལ་ཕབ་པའོ།། 
།[^539K]

[^1K]: ཡཱ། སྣར་ཐང་། པེ་ཅིན།
[^2K]: ཏོ། སྣར་ཐང་། པེ་ཅིན།
[^3K]: ཤསྟྲ་བྲྀཏྟི། སྣར་ཐང་། པེ་ཅིན།
[^4K]: བརྟེན། སྣར་ཐང་། དོན། ཅོ་ནེ།
[^5K]: དེ། སྣར་ཐང་། པེ་ཅིན།
[^6K]: རྗེས་སུ། སྣར་ཐང་།
[^7K]: དཀའ་བའི། སྣར་ཐང་། པེ་ཅིན།
[^8K]: སྒྲུབ། སྣར་ཐང་། པེ་ཅིན།
[^9K]: གིས། སྣར་ཐང་། པེ་ཅིན།
[^10K]: ཀྱི། སྣར་ཐང་། པེ་ཅིན།
[^11K]: རིན་པོ། པེ་ཅིན།
[^12K]: གསུང་བ། སྣར་ཐང་།
[^13K]: སེམས་དཔའ། པེ་ཅིན།
[^14K]: ལྡན་པར། སྣར་ཐང་། པེ་ཅིན།
[^15K]: དད་པས། སྣར་ཐང་། པེ་ཅིན།
[^16K]: མཚན་ཅན་གྱི། སྣར་ཐང་། པེ་ཅིན།
[^17K]: ཀྱི། སྣར་ཐང་། པེ་ཅིན།
[^18K]: སྐྲུན་པར། སྣར་ཐང་། པེ་ཅིན།
[^19K]: རུང་བ་ཉིད་དོ། སྣར་ཐང་། པེ་ཅིན།
[^20K]: ཆོག་ཐོབ་པར། སྣར་ཐང་། མཆོག་ཐོབ་པར། པེ་ཅིན།
[^21K]: ཐོབ་པའི། སྣར་ཐང་། པེ་ཅིན།
[^22K]: བརླན་པ། སྣར་ཐང་། པེ་ཅིན།
[^23K]: ཀྱི། སྣར་ཐང་། པེ་ཅིན།
[^24K]: བསྒྲུབ་པར། སྣར་ཐང་། པེ་ཅིན།
[^25K]: སྐོར། སྣར་ཐང་། པེ་ཅིན།
[^26K]: ཡུམ། སྣར་ཐང་། པེ་ཅིན།
[^27K]: རྣམ་པ་བཞི། པེ་ཅིན། རྣམ་པར་བཞི། སྣར་ཐང་།
[^28K]: རྟོགས། སྣར་ཐང་།
[^29K]: ཀྱི། སྣར་ཐང་། པེ་ཅིན།
[^30K]: གི། སྣར་ཐང་། པེ་ཅིན།
[^31K]: གི། སྣར་ཐང་། པེ་ཅིན།
[^32K]: རྣམ་པར། སྣར་ཐང་། པེ་ཅིན།
[^33K]: བསྡུད་པ། པེ་ཅིན།
[^34K]: ཀྱིས། སྣར་ཐང་།
[^35K]: ཀྱི། སྣར་ཐང་། པེ་ཅིན།
[^36K]: སྤངས་པ་ཅན་ཅན། པེ་ཅིན། སྤངས་པ་པ་ཅན། སྣར་ཐང་།
[^37K]: མཐའ་དག། སྣར་ཐང་། པེ་ཅིན།
[^38K]: མཁྱེན་པ། སྣར་ཐང་། པེ་ཅིན།
[^39K]: ལས། སྣར་ཐང་། པེ་ཅིན།
[^40K]: ལས། པེ་ཅིན།
[^41K]: ཡིན་ལ། སྣར་ཐང་། པེ་ཅིན།
[^42K]: དུ། ཞེས་པར་མ་གཞན་ནང་མེད།
[^43K]: དོན། ཞེས་པར་མ་གཞན་ནང་མེད།
[^44K]: བསྒྲུབ་པའི། སྣར་ཐང་། པེ་ཅིན།
[^45K]: དགོངས་པའི། ཅོ་ནེ།
[^46K]: ཡང། ཞེས་པར་མ་གཞན་ནང་མེད།
[^47K]: བཤད་པར། སྣར་ཐང་། པེ་ཅིན།
[^48K]: སྙིང་རྗེ། སྣར་ཐང་། པེ་ཅིན།
[^49K]: འཐུན། སྣར་ཐང་། པེ་ཅིན།
[^50K]: སྒྲུབ། སྣར་ཐང་། པེ་ཅིན།
[^51K]: བཞིན། པེ་ཅིན།
[^52K]: དཀྲོལ། པེ་ཅིན།
[^53K]: ཐོབ་པར། སྣར་ཐང་། པེ་ཅིན།
[^54K]: བརྟེན་པ། སྣར་ཐང་། པེ་ཅིན།
[^55K]: དེ་ལྟར། སྣར་ཐང་། པེ་ཅིན།
[^56K]: ཡང་དག། སྣར་ཐང་། པེ་ཅིན།
[^57K]: གསུང་སྟེ། སྣར་ཐང་། པེ་ཅིན།
[^58K]: སྒྲུབ་པར། སྣར་ཐང་། པེ་ཅིན།
[^59K]: ཚིགས། སྣར་ཐང་། པེ་ཅིན།
[^60K]: གཞོན་པ། སྣར་ཐང་། པེ་ཅིན།
[^61K]: ཁུང་གི། སྣར་ཐང་། པེ་ཅིན།
[^62K]: གཞོན་པ། སྣར་ཐང་། པེ་ཅིན།
[^63K]: ཡིས། སྣར་ཐང་། པེ་ཅིན།
[^64K]: བསྟན་པས། སྣར་ཐང་། པེ་ཅིན།
[^65K]: སྐྱོད་པ། སྣར་ཐང་། སྤྱོད་པ། པེ་ཅིན།
[^66K]: འཇུག། པེ་ཅིན།
[^67K]: གདམ་ངག། སྣར་ཐང་།
[^68K]: སྒོམ། སྣར་ཐང་། པེ་ཅིན།
[^69K]: སྒྲུབ་པ། སྣར་ཐང་། པེ་ཅིན།
[^70K]: མཐུན་མོངས། སྣར་ཐང་།
[^71K]: ལ་གཟུགས། ཞེས་པར་མ་གཞན་ནང་མེད།
[^72K]: ལ་སོགས་པ་དང། སྣར་ཐང་། པེ་ཅིན།
[^73K]: ལ། སྣར་ཐང་། པེ་ཅིན།
[^74K]: གཅིག་པ་ཉིད། སྣར་ཐང་། པེ་ཅིན།
[^75K]: མཉམ་པ་ཉིད། སྣར་ཐང་། པེ་ཅིན།
[^76K]: ཀྱིས། སྣར་ཐང་། པེ་ཅིན།
[^77K]: བརྟུལ་པོ། སྣར་ཐང་། པེ་ཅིན།
[^78K]: འབོག་པ། སྣར་ཐང་། པེ་ཅིན།
[^79K]: རིང་མོ། པེ་ཅིན། རིན་མོ། སྣར་ཐང་།
[^80K]: བཟོད་མ། སྣར་ཐང་། པེ་ཅིན།
[^81K]: གཏོགས་པར། སྣར་ཐང་། པེ་ཅིན།
[^82K]: གཞག་པ། པེ་ཅིན།
[^83K]: གྱི། སྣར་ཐང་། པེ་ཅིན།
[^84K]: གང་དག། སྣར་ཐང་། པེ་ཅིན།
[^85K]: སྐད་ཅིག་མ། སྣར་ཐང་། པེ་ཅིན།
[^86K]: མཐོང་བ་ལ། སྣར་ཐང་། པེ་ཅིན།
[^87K]: འདའ། སྣར་ཐང་། པེ་ཅིན།
[^88K]: འཆི། སྣར་ཐང་། པེ་ཅིན།
[^89K]: ཀྱི། སྣར་ཐང་། པེ་ཅིན།
[^90K]: ཡིས། སྣར་ཐང་། པེ་ཅིན།
[^91K]: ཀྱིས། སྣར་ཐང་། པེ་ཅིན།
[^92K]: ཕྱིན་པས། སྣར་ཐང་། པེ་ཅིན།
[^93K]: འཐུན་པ། སྣར་ཐང་། པེ་ཅིན།
[^94K]: འཐུན་པ། སྣར་ཐང་། པེ་ཅིན།
[^95K]: བརྟུལ་པོ། སྣར་ཐང་། པེ་ཅིན།
[^96K]: བལྟ་བའི། སྣར་ཐང་། པེ་ཅིན།
[^97K]: འབྱུང་བས། སྣར་ཐང་། པེ་ཅིན།
[^98K]: འཐུན་པ། སྣར་ཐང་། པེ་ཅིན།
[^99K]: ཐོབ་པའི། སྣར་ཐང་། པེ་ཅིན།
[^100K]: བརྟེན་པ། སྣར་ཐང་། པེ་ཅིན།
[^101K]: འདྲ་བ་དང་རྒྱུན། ཞེས་པར་མ་གཞན་ནང་མེད།
[^102K]: བརྟགས་པའི། པེ་ཅིན།
[^103K]: ངོ་བོ། སྣར་ཐང་། པེ་ཅིན།
[^104K]: དེ་དང། སྣར་ཐང་། པེ་ཅིན།
[^105K]: བརྟེན་པས། སྣར་ཐང་། པེ་ཅིན།
[^106K]: ལ་སོགས་པ། སྣར་ཐང་། པེ་ཅིན།
[^107K]: ཉིད། ཞེས་པར་མ་གཞན་ནང་མེད།
[^108K]: འཐུན། སྣར་ཐང་། པེ་ཅིན།
[^109K]: ཀྱི། སྣར་ཐང་། པེ་ཅིན།
[^110K]: བརྗོད་པར། སྣར་ཐང་།
[^111K]: རྟོག་པ། སྣར་ཐང་། པེ་ཅིན།
[^112K]: དབྱེ་བ། སྣར་ཐང་། པེ་ཅིན།
[^113K]: བཏག་པའི། སྣར་ཐང་། པེ་ཅིན།
[^114K]: ལ། སྣར་ཐང་། པེ་ཅིན།
[^115K]: བརྟགས་པར། པེ་ཅིན།
[^116K]: འཛིན་པའི། སྣར་ཐང་། པེ་ཅིན།
[^117K]: རྣམ་པ། ཞེས་པར་མ་གཞན་ནང་མེད།
[^118K]: བསྒོམ་བསྒོམས། པེ་ཅིན།
[^119K]: བལྟ་བ་པོ། སྣར་ཐང་།
[^120K]: ཞེས་བྱ། སྣར་ཐང་། པེ་ཅིན།
[^121K]: དང་པོ། སྣར་ཐང་། པེ་ཅིན།
[^122K]: འདས་པའི། སྣར་ཐང་། པེ་ཅིན།
[^123K]: དགོང་པའི། པེ་ཅིན།
[^124K]: འགོད་པའི། སྣར་ཐང་། པེ་ཅིན།
[^125K]: ནོ། སྣར་ཐང་།
[^126K]: ལ་སོགས་པའི། སྣར་ཐང་། པེ་ཅིན།
[^127K]: གྱི། སྣར་ཐང་། པེ་ཅིན།
[^128K]: བརྟེན་པའི། སྣར་ཐང་། པེ་ཅིན།
[^129K]: རྟེན་པ། སྣར་ཐང་། པེ་ཅིན།
[^130K]: བརྟེན་པའི། སྣར་ཐང་། པེ་ཅིན།
[^131K]: ལ། ཞེས་པར་མ་གཞན་ནང་མེད།
[^132K]: བ། པེ་ཅིན།
[^133K]: སེམས། ཞེས་པར་མ་གཞན་ནང་མེད།
[^134K]: ཆེད། སྣར་ཐང་། པེ་ཅིན།
[^135K]: ཏེ། ཅོ་ནེ། སྣར་ཐང་། པེ་ཅིན།
[^136K]: ཀྱི། སྣར་ཐང་། པེ་ཅིན།
[^137K]: བསྐྱེད་པ། སྣར་ཐང་། པེ་ཅིན།
[^138K]: བསྡུས་པ། པེ་ཅིན།
[^139K]: སྙོམས་པར། སྣར་ཐང་། པེ་ཅིན།
[^140K]: མི། ཞེས་པར་མ་གཞན་ནང་མེད།
[^141K]: མེད་པ། སྣར་ཐང་། པེ་ཅིན།
[^142K]: བསྒྲུབ་པ། སྣར་ཐང་། པེ་ཅིན།
[^143K]: བསྒྲུབ་པས། སྣར་ཐང་། པེ་ཅིན།
[^144K]: བསྒྲུབ་པ། སྣར་ཐང་། པེ་ཅིན།
[^145K]: རང་གི། ཞེས་པར་མ་གཞན་ནང་མེད།
[^146K]: བདས། སྣར་ཐང་།
[^147K]: གིས། སྣར་ཐང་། པེ་ཅིན།
[^148K]: ཡིན་པ་དེ་དག། ཞེས་པར་མ་གཞན་ནང་མེད།
[^149K]: གསུངས་པ་ལ། སྣར་ཐང་། པེ་ཅིན།
[^150K]: ཐོབ། སྣར་ཐང་། པེ་ཅིན།
[^151K]: བསྟེན་པ། སྣར་ཐང་། པེ་ཅིན།
[^152K]: ཐོབ་པ། སྣར་ཐང་། པེ་ཅིན།
[^153K]: བཟོ། སྣར་ཐང་། པེ་ཅིན།
[^154K]: སྦྱོང་བ་སྔ་མ་བཞིན་དུ་ཡོངས་སུ། སྣར་ཐང་།
[^155K]: རྟེན་པ། སྣར་ཐང་།
[^156K]: བལྟོས། སྣར་ཐང་། པེ་ཅིན།
[^157K]: སྟེ། པེ་ཅིན། སྟེན། སྣར་ཐང་།
[^158K]: རྣམས། སྣར་ཐང་།
[^159K]: འདུས་པ། པེ་ཅིན།
[^160K]: ལས། སྣར་ཐང་། པེ་ཅིན།
[^161K]: བླངས། སྣར་ཐང་། པེ་ཅིན།
[^162K]: བླངས། སྣར་ཐང་། པེ་ཅིན།
[^163K]: ལ་ལ་གང། པེ་ཅིན།
[^164K]: བརྗོད་པ། སྣར་ཐང་། པེ་ཅིན།
[^165K]: གྱི། སྣར་ཐང་། པེ་ཅིན།
[^166K]: སེམས་དཔའ། སྣར་ཐང་། པེ་ཅིན།
[^167K]: བསད་པར། སྣར་ཐང་། པེ་ཅིན།
[^168K]: བསྒོམ་པ། སྣར་ཐང་། པེ་ཅིན།
[^169K]: བསྒྲུབ་པ། སྣར་ཐང་། པེ་ཅིན།
[^170K]: བསྐྱེད་པ། སྣར་ཐང་། པེ་ཅིན།
[^171K]: བསྟེན་པ། སྣར་ཐང་། པེ་ཅིན།
[^172K]: གཏང་བའི། པེ་ཅིན།
[^173K]: བསྡམས་པའི། སྣར་ཐང་།
[^174K]: གྱིས། སྣར་ཐང་། པེ་ཅིན།
[^175K]: འབྲེལ་བའི། སྣར་ཐང་། པེ་ཅིན།
[^176K]: ཤྭཏྠ། སྣར་ཐང་། པེ་ཅིན།
[^177K]: དང།སངས་རྒྱས། སྣར་ཐང་། པེ་ཅིན།
[^178K]: བཅུ་གཉིས་པོ། སྣར་ཐང་། པེ་ཅིན།
[^179K]: ས། ཞེས་པར་མ་གཞན་ནང་མེད།
[^180K]: བསྒོམ་པའི། སྣར་ཐང་། པེ་ཅིན།
[^181K]: རྟོགས། པེ་ཅིན།
[^182K]: བཏགས་པར་ཡོད་པའི། སྣར་ཐང་། པེ་ཅིན།
[^183K]: གཟུང་བ། སྣར་ཐང་། པེ་ཅིན།
[^184K]: འཛིན་པའི། སྣར་ཐང་། པེ་ཅིན།
[^185K]: ལ། ཞེས་པར་མ་གཞན་ནང་མེད།
[^186K]: བྱེད་པ། སྣར་ཐང་། པེ་ཅིན།
[^187K]: འབྲེལ་པའོ། སྣར་ཐང་། པེ་ཅིན།
[^188K]: སྐྱེ་བོ། པེ་ཅིན།
[^189K]: ཡིན། ཞེས་པར་མ་གཞན་ནང་མེད།
[^190K]: ཅིག་ཤས། སྣར་ཐང་།
[^191K]: སོ་སོ་ལ། སྣར་ཐང་།
[^192K]: ཀྱི། ཞེས་པར་མ་གཞན་ནང་མེད།
[^193K]: ཅིའི་ཕྱིར། པེ་ཅིན།
[^194K]: ཞེས་བྱ་བའི། སྣར་ཐང་། པེ་ཅིན།
[^195K]: སྐྱེས་བུ་མི། སྣར་ཐང་། པེ་ཅིན།
[^196K]: ཀྱིས། སྣར་ཐང་། པེ་ཅིན།
[^197K]: ཁྱད། པེ་ཅིན།
[^198K]: བསྒྲུབ་པ། སྣར་ཐང་། པེ་ཅིན།
[^199K]: རྟགས་པའི། པེ་ཅིན།
[^200K]: མངོན་པ། སྣར་ཐང་། པེ་ཅིན།
[^201K]: བལྟོས། སྣར་ཐང་། པེ་ཅིན།
[^202K]: བལྟོས་པར། སྣར་ཐང་། པེ་ཅིན།
[^203K]: ཇི་ལྟར། སྣར་ཐང་། པེ་ཅིན།
[^204K]: རྟགས། སྣར་ཐང་།
[^205K]: མ། ཞེས་པར་མ་གཞན་ནང་མེད།
[^206K]: བསྒོམ་པ། སྣར་ཐང་། པེ་ཅིན།
[^207K]: བརྟེན་པའི། སྣར་ཐང་། པེ་ཅིན།
[^208K]: ལ། སྣར་ཐང་། པེ་ཅིན།
[^209K]: དག། ཞེས་པར་མ་གཞན་ནང་མེད།
[^210K]: བརྟེན་པ། སྣར་ཐང་། པེ་ཅིན།
[^211K]: ཐོབ་པ། སྣར་ཐང་། པེ་ཅིན།
[^212K]: བསྲུང། སྣར་ཐང་། པེ་ཅིན།
[^213K]: མེད་པ། སྣར་ཐང་། པེ་ཅིན།
[^214K]: ལ་སོགས་པ། སྣར་ཐང་། པེ་ཅིན།
[^215K]: དབྱིངས་ཀྱི། ཞེས་པར་མ་གཞན་ནང་མེད།
[^216K]: བསྒོམ་པ། སྣར་ཐང་། པེ་ཅིན།
[^217K]: དུ། ཞེས་པར་མ་གཞན་ནང་མེད།
[^218K]: དེ་ལྟ་བུའི། སྣར་ཐང་། པེ་ཅིན།
[^219K]: བདེན་པའི། ཞེས་པར་མ་གཞན་ནང་མེད།
[^220K]: བསྒོམས་པ། སྣར་ཐང་། པེ་ཅིན།
[^221K]: སྐྱབ་པ། སྣར་ཐང་། པེ་ཅིན།
[^222K]: ཉིད། སྣར་ཐང་།
[^223K]: མཛད་པར། སྣར་ཐང་། པེ་ཅིན།
[^224K]: གཞུག་པའི། སྣར་ཐང་། པེ་ཅིན།
[^225K]: རྣམ་པར། སྣར་ཐང་། པེ་ཅིན།
[^226K]: དབྱེ་བ། སྣར་ཐང་། པེ་ཅིན།
[^227K]: བསྒོམ་པའི། སྣར་ཐང་། པེ་ཅིན།
[^228K]: ཀྱི། ཞེས་པར་མ་གཞན་ནང་མེད།
[^229K]: སྔོ་བ། སྣར་ཐང་། པེ་ཅིན།
[^230K]: ཅན། ཞེས་པར་མ་གཞན་ནང་མེད།
[^231K]: བསྔོ། སྣར་ཐང་། པེ་ཅིན།
[^232K]: དམིགས་པ་དང། སྣར་ཐང་། པེ་ཅིན།
[^233K]: དེ་ག། སྣར་ཐང་།
[^234K]: གྱིས། པེ་ཅིན།
[^235K]: ཀྱི། ཞེས་པར་མ་གཞན་ནང་མེད།
[^236K]: གྱི། ཞེས་པར་མ་གཞན་ནང་མེད།
[^237K]: དམིགས་པ་པ། པེ་ཅིན།
[^238K]: ཆེན་པོས། སྣར་ཐང་། པེ་ཅིན།
[^239K]: བསྟན། སྣར་ཐང་།
[^240K]: འཕོངས་པའི། སྣར་ཐང་། པེ་ཅིན།
[^241K]: གཅད། སྣར་ཐང་། པེ་ཅིན།
[^242K]: ཏེ། པེ་ཅིན། དེ། སྣར་ཐང་།
[^243K]: གཅད། སྣར་ཐང་། པེ་ཅིན།
[^244K]: ད་ནི། ཞེས་པར་མ་གཞན་ནང་མེད།
[^245K]: ཤིན་ཏུ་བ། སྣར་ཐང་། པེ་ཅིན།
[^246K]: ཅེས་ཤོས། སྣར་ཐང་། པེ་ཅིན།
[^247K]: ཆེན་པོ་ནི། པེ་ཅིན།
[^248K]: གསལ་བ། སྣར་ཐང་། པེ་ཅིན།
[^249K]: རྣམ་པར། སྣར་ཐང་། པེ་ཅིན།
[^250K]: རྟོག་པ། སྣར་ཐང་།
[^251K]: དེ། སྣར་ཐང་། པེ་ཅིན།
[^252K]: བརྟེན་པའི། སྣར་ཐང་། པེ་ཅིན།
[^253K]: ཤེས་པ། སྣར་ཐང་། པེ་ཅིན།
[^254K]: འདི། སྣར་ཐང་། པེ་ཅིན།
[^255K]: སྦྱོར་བའི་ལམ་ནི། སྣར་ཐང་། པེ་ཅིན།
[^256K]: གསལ་བའི། སྣར་ཐང་།
[^257K]: སྦྱར་བ། སྣར་ཐང་། པེ་ཅིན།
[^258K]: ནི། སྣར་ཐང་། པེ་ཅིན།
[^259K]: ཡིན་པས་མཉམ་པ་ཉིད། སྣར་ཐང་། པེ་ཅིན།
[^260K]: གཟོད་པ། སྣར་ཐང་།
[^261K]: དང། ཞེས་པར་མ་གཞན་ནང་མེད།
[^262K]: ནིར། སྣར་ཐང་།
[^263K]: མེད། སྣར་ཐང་།
[^264K]: ཀྱིས། སྣར་ཐང་། པེ་ཅིན།
[^265K]: འགོགས་པ། སྣར་ཐང་། པེ་ཅིན།
[^266K]: བྱེད་པ། ཅོ་ནེ། སྣར་ཐང་། པེ་ཅིན།
[^267K]: བྱུང་བ། སྣར་ཐང་། པེ་ཅིན།
[^268K]: གྱིས། སྣར་ཐང་། པེ་ཅིན།
[^269K]: ཀྱི། སྣར་ཐང་། པེ་ཅིན།
[^270K]: བརྗོད་པར། སྣར་ཐང་། པེ་ཅིན།
[^271K]: སྡུས་པར། སྣར་ཐང་། པེ་ཅིན།
[^272K]: བཞི། སྣར་ཐང་། པེ་ཅིན།
[^273K]: བཟོད་མ། སྣར་ཐང་། པེ་ཅིན།
[^274K]: དང། སྣར་ཐང་། པེ་ཅིན།
[^275K]: གཉིས་ཀའི། སྣར་ཐང་། པེ་ཅིན།
[^276K]: ཆོས། པེ་ཅིན། ལ་རང། སྣར་ཐང་།
[^277K]: དག་པ། སྣར་ཐང་། པེ་ཅིན།
[^278K]: གསུམ། སྣར་ཐང་། པེ་ཅིན།
[^279K]: སྟོང་བའི། སྣར་ཐང་། པེ་ཅིན།
[^280K]: རྣམ། སྣར་ཐང་། པེ་ཅིན།
[^281K]: བདུན་པ། སྣར་ཐང་། པེ་ཅིན།
[^282K]: རྣམ། སྣར་ཐང་། པེ་ཅིན།
[^283K]: རྣམ། སྣར་ཐང་། པེ་ཅིན།
[^284K]: མཉམ་པ། སྣར་ཐང་།
[^285K]: སྤྱོད་པ། སྣར་ཐང་། པེ་ཅིན།
[^286K]: བྱས་པ། སྣར་ཐང་། པེ་ཅིན།
[^287K]: ལྡན་པ། སྣར་ཐང་། པེ་ཅིན།
[^288K]: ཉན་པ། སྣར་ཐང་། པེ་ཅིན།
[^289K]: རིང། སྣར་ཐང་། པེ་ཅིན།
[^290K]: ཁ་ཏོན། སྣར་ཐང་། པེ་ཅིན།
[^291K]: ལ། ཞེས་པར་མ་གཞན་ནང་མེད།
[^292K]: ལ་མངོན་པར་ཞེན་པ་དང་། ཡི་གེ། སྣར་ཐང་། པེ་ཅིན།
[^293K]: སྙོམས། སྣར་ཐང་། པེ་ཅིན།
[^294K]: བསྒྲུབ་པས། སྣར་ཐང་། པེ་ཅིན།
[^295K]: ཉིད། ཞེས་པར་མ་གཞན་ནང་མེད།
[^296K]: འཇིགས། སྣར་ཐང་། པེ་ཅིན།
[^297K]: ལྟར། སྣར་ཐང་། པེ་ཅིན།
[^298K]: གི། སྣར་ཐང་། པེ་ཅིན།
[^299K]: ཉམ། སྣར་ཐང་། པེ་ཅིན།
[^300K]: སྡུས། སྣར་ཐང་། པེ་ཅིན།
[^301K]: ལས། སྣར་ཐང་། པེ་ཅིན།
[^302K]: བསྒྲུབ་པ། སྣར་ཐང་། པེ་ཅིན།
[^303K]: སྦྱོར་བའི། སྣར་ཐང་། པེ་ཅིན།
[^304K]: རྫོགས་པའི་རྒྱུའི། ཞེས་པར་མ་གཞན་ནང་མེད།
[^305K]: གྱི། སྣར་ཐང་། པེ་ཅིན།
[^306K]: བཅས་པ། སྣར་ཐང་། པེ་ཅིན།
[^307K]: གྱི། ཞེས་པར་མ་གཞན་ནང་མེད།
[^308K]: གྱིས། སྣར་ཐང་། པེ་ཅིན།
[^309K]: གྱི། སྣར་ཐང་། པེ་ཅིན།
[^310K]: བྱ། སྣར་ཐང་། པེ་ཅིན།
[^311K]: ཞི་པར། པེ་ཅིན།
[^312K]: འདས་པར། སྣར་ཐང་། པེ་ཅིན།
[^313K]: བསྒོམ་པ་པོའི། སྣར་ཐང་། པེ་ཅིན།
[^314K]: བསྐྱེད་པར། སྣར་ཐང་། པེ་ཅིན།
[^315K]: རྟོགས་པ། སྣར་ཐང་།
[^316K]: རྣམ། པེ་ཅིན།
[^317K]: མངོན། པེ་ཅིན།
[^318K]: གཞན་དག་ཉིད། སྣར་ཐང་། པེ་ཅིན།
[^319K]: དམིགས་པའི། པེ་ཅིན།
[^320K]: གསུངས་པར། སྣར་ཐང་། པེ་ཅིན།
[^321K]: བཞི། པེ་ཅིན།
[^322K]: གནས་པ་ཡི། སྣར་ཐང་། པེ་ཅིན།
[^323K]: འགོག་པ། པེ་ཅིན།
[^324K]: བཀྲི། སྣར་ཐང་། པེ་ཅིན།
[^325K]: དང། ཅོ་ནེ། སྣར་ཐང་། པེ་ཅིན།
[^326K]: ལོག་པར། སྣར་ཐང་། པེ་ཅིན།
[^327K]: རྗེ་བ། སྣར་ཐང་། པེ་ཅིན།
[^328K]: ཉལ། སྣར་ཐང་། པེ་ཅིན།
[^329K]: སྒྲུབ་པས། སྣར་ཐང་། པེ་ཅིན།
[^330K]: ཀྱི། སྣར་ཐང་། པེ་ཅིན།
[^331K]: ཀྱིར། སྣར་ཐང་། པེ་ཅིན།
[^332K]: རྟན། སྣར་ཐང་། པེ་ཅིན།
[^333K]: བསླབས་པས། པེ་ཅིན།
[^334K]: ལ། ཞེས་པར་མ་གཞན་ནང་མེད།
[^335K]: ཆོས། སྣར་ཐང་། པེ་ཅིན།
[^336K]: ལ་སོགས། སྣར་ཐང་། པེ་ཅིན།
[^337K]: དོ། པེ་ཅིན།
[^338K]: སོ་སོར། སྣར་ཐང་། པེ་ཅིན།
[^339K]: སྒོམ་པའི། སྣར་ཐང་། པེ་ཅིན།
[^340K]: དང། པེ་ཅིན།
[^341K]: བསམ་པ། སྣར་ཐང་། པེ་ཅིན།
[^342K]: བསྒོམ་པ། སྣར་ཐང་། པེ་ཅིན།
[^343K]: སྒོམ་པའི། སྣར་ཐང་། པེ་ཅིན།
[^344K]: ཞེས་བྱ་བ། སྣར་ཐང་། པེ་ཅིན།
[^345K]: བསྟན་པའི། སྣར་ཐང་། པེ་ཅིན།
[^346K]: ངོ་བོར། སྣར་ཐང་། པེ་ཅིན།
[^347K]: སྒོམ། སྣར་ཐང་། པེ་ཅིན།
[^348K]: ཕྱིན་པ། སྣར་ཐང་། པེ་ཅིན།
[^349K]: ཆོས། ཞེས་པར་མ་གཞན་ནང་མེད།
[^350K]: ན། ཞེས་པར་མ་གཞན་ནང་མེད།
[^351K]: བསྒྲུབ་པར། སྣར་ཐང་། པེ་ཅིན།
[^352K]: མཉམ་པ་ཕྲད་པ་སྐྱེད་པས། སྣར་ཐང་། པེ་ཅིན།
[^353K]: མེད་པ། སྣར་ཐང་། པེ་ཅིན།
[^354K]: བལྟོས། སྣར་ཐང་། པེ་ཅིན།
[^355K]: མེ་ལྕེའི། སྣར་ཐང་། པེ་ཅིན།
[^356K]: བལྟོས་པར། སྣར་ཐང་། པེ་ཅིན།
[^357K]: བལྟོས་པར། སྣར་ཐང་། པེ་ཅིན།
[^358K]: ཐོབ་པ། སྣར་ཐང་། པེ་ཅིན།
[^359K]: བསྒྲུབ་པས། སྣར་ཐང་། པེ་ཅིན།
[^360K]: ཉིད། ཞེས་པར་མ་གཞན་ནང་མེད།
[^361K]: རྟེག་པ། སྣར་ཐང་།
[^362K]: ལས། ཞེས་པར་མ་གཞན་ནང་མེད།
[^363K]: ཡང། སྣར་ཐང་། པེ་ཅིན།
[^364K]: དེ། སྣར་ཐང་། པེ་ཅིན།
[^365K]: ཡི། སྣར་ཐང་། པེ་ཅིན།
[^366K]: སྒྲུབ་པ། པེ་ཅིན།
[^367K]: ཞེས་བྱ་བ། སྣར་ཐང་། པེ་ཅིན།
[^368K]: བསྒྲུབ་པ། སྣར་ཐང་། པེ་ཅིན།
[^369K]: བརྒལ་བས། སྣར་ཐང་། པེ་ཅིན།
[^370K]: ཀྱི་འཕངས་པ། སྣར་ཐང་། པེ་ཅིན།
[^371K]: ཐུན་མོངས། སྣར་ཐང་།
[^372K]: དམ་པའི། སྣར་ཐང་། པེ་ཅིན།
[^373K]: ཀྱི། སྣར་ཐང་། པེ་ཅིན།
[^374K]: ཐོབ་པའི། སྣར་ཐང་། པེ་ཅིན།
[^375K]: བརྒྱད། སྣར་ཐང་། པེ་ཅིན།
[^376K]: ཀྱི། སྣར་ཐང་། པེ་ཅིན།
[^377K]: བསྟན་པ། སྣར་ཐང་། པེ་ཅིན།
[^378K]: བསྟན་པ། སྣར་ཐང་། པེ་ཅིན།
[^379K]: བསྟན་པ། སྣར་ཐང་། པེ་ཅིན།
[^380K]: རྟོགས་པ། སྣར་ཐང་། པེ་ཅིན།
[^381K]: བསྟན་པ། སྣར་ཐང་། པེ་ཅིན།
[^382K]: བསྟན་པར། སྣར་ཐང་། པེ་ཅིན།
[^383K]: བསྟན་པར་གྱུར་བའི། སྣར་ཐང་། པེ་ཅིན།
[^384K]: ཀྱི། སྣར་ཐང་། པེ་ཅིན།
[^385K]: བདག། སྣར་ཐང་། པེ་ཅིན།
[^386K]: བརྟགས། སྣར་ཐང་། པེ་ཅིན།
[^387K]: དག་གི། ཞེས་པར་མ་གཞན་ནང་མེད།
[^388K]: དང། སྣར་ཐང་། པེ་ཅིན།
[^389K]: ཀྱི། སྣར་ཐང་། པེ་ཅིན།
[^390K]: རྟོག་པ། སྣར་ཐང་། པེ་ཅིན།
[^391K]: བལྟོས་པ། སྣར་ཐང་། པེ་ཅིན།
[^392K]: ཀྱིས། སྣར་ཐང་། པེ་ཅིན།
[^393K]: ཀྱི། སྣར་ཐང་། པེ་ཅིན།
[^394K]: རྒལ་བ། སྣར་ཐང་།
[^395K]: སྐྱེད་པ། སྣར་ཐང་། པེ་ཅིན།
[^396K]: འཐོབ་པར། སྣར་ཐང་། པེ་ཅིན།
[^397K]: བསྒོམ་པ། སྣར་ཐང་། པེ་ཅིན།
[^398K]: བཞེད་པ། སྣར་ཐང་། པེ་ཅིན།
[^399K]: བཏགས་པ། སྣར་ཐང་། པེ་ཅིན།
[^400K]: ཐ་དད་པའི། སྣར་ཐང་།
[^401K]: ཡིན་པ་དེའི། སྣར་ཐང་། པེ་ཅིན།
[^402K]: དང། ཞེས་པར་མ་གཞན་ནང་མེད།
[^403K]: གྱི། སྣར་ཐང་། པེ་ཅིན།
[^404K]: དང། ཞེས་པར་མ་གཞན་ནང་མེད།
[^405K]: སྒྲིབ་པ། སྣར་ཐང་། པེ་ཅིན།
[^406K]: བཅད་པ། སྣར་ཐང་། པེ་ཅིན།
[^407K]: སྒོམ་པའི། སྣར་ཐང་།
[^408K]: ནི། པེ་ཅིན།
[^409K]: སོ་སོར། སྣར་ཐང་། པེ་ཅིན།
[^410K]: ཡོད་པས། སྣར་ཐང་། པེ་ཅིན།
[^411K]: གཞག་པར། སྣར་ཐང་། པེ་ཅིན།
[^412K]: གཞག་པ། སྣར་ཐང་། པེ་ཅིན།
[^413K]: འདི། པེ་ཅིན།
[^414K]: ངོ་བོར། སྣར་ཐང་། པེ་ཅིན།
[^415K]: ཀྱིས། སྣར་ཐང་། པེ་ཅིན།
[^416K]: ཐོབ་པའི། སྣར་ཐང་། པེ་ཅིན།
[^417K]: བསྒྱིངས་པ། ཅོ་ནེ། སྣར་ཐང་། པེ་ཅིན།
[^418K]: སྒོམ་པའི། སྣར་ཐང་། པེ་ཅིན།
[^419K]: སྒོམ་པའི། སྣར་ཐང་། པེ་ཅིན།
[^420K]: རྣམ། སྣར་ཐང་། པེ་ཅིན།
[^421K]: བཏང། སྣར་ཐང་། པེ་ཅིན།
[^422K]: སྒོམ་པའི། སྣར་ཐང་། པེ་ཅིན།
[^423K]: གྱི། སྣར་ཐང་། པེ་ཅིན།
[^424K]: སྒོམ་པའི། སྣར་ཐང་། པེ་ཅིན།
[^425K]: སྒོམ། སྣར་ཐང་། པེ་ཅིན།
[^426K]: སྒོམ་པའི། སྣར་ཐང་། པེ་ཅིན།
[^427K]: ཤེས་པར། སྣར་ཐང་།
[^428K]: བསྒོམ་པ། སྣར་ཐང་། པེ་ཅིན།
[^429K]: སྒོམ་པའི། སྣར་ཐང་། པེ་ཅིན།
[^430K]: རྣམ་པར། སྣར་ཐང་། པེ་ཅིན།
[^431K]: སྒྲུབ་པས། སྣར་ཐང་། པེ་ཅིན།
[^432K]: སྒོམ་པའི། སྣར་ཐང་། པེ་ཅིན།
[^433K]: སྒོམ་པའི། སྣར་ཐང་། པེ་ཅིན།
[^434K]: ཡི། སྣར་ཐང་། པེ་ཅིན།
[^435K]: ཞེས་བྱ་བ། སྣར་ཐང་། པེ་ཅིན།
[^436K]: སྒོམ་པའི། སྣར་ཐང་། པེ་ཅིན།
[^437K]: སྒོམ་པའི། སྣར་ཐང་། པེ་ཅིན།
[^438K]: ཕུན་ཚོགས་པ། སྣར་ཐང་།
[^439K]: སྒོམ་པའི། སྣར་ཐང་། པེ་ཅིན།
[^440K]: བརྟེན། སྣར་ཐང་། པེ་ཅིན།
[^441K]: སྒོམ་པའི། སྣར་ཐང་། པེ་ཅིན།
[^442K]: སྒོམ་པའི། སྣར་ཐང་། པེ་ཅིན།
[^443K]: བརྟེན་པར། སྣར་ཐང་། པེ་ཅིན།
[^444K]: སྒོམ་པའི། སྣར་ཐང་། པེ་ཅིན།
[^445K]: རྟོག་པ། སྣར་ཐང་། པེ་ཅིན།
[^446K]: ཐོབ་པའི། སྣར་ཐང་། པེ་ཅིན།
[^447K]: རྒྱུད། སྣར་ཐང་། པེ་ཅིན།
[^448K]: རྒྱུད། སྣར་ཐང་། པེ་ཅིན།
[^449K]: སྒོམ་པ། སྣར་ཐང་། པེ་ཅིན།
[^450K]: དངོས་པོ། སྣར་ཐང་། པེ་ཅིན།
[^451K]: རྟོག་པ། སྣར་ཐང་། པེ་ཅིན།
[^452K]: བསྒྲུབ་པས། སྣར་ཐང་། པེ་ཅིན།
[^453K]: ཀྱི། སྣར་ཐང་། པེ་ཅིན།
[^454K]: བརྟེན་པའི། སྣར་ཐང་། པེ་ཅིན།
[^455K]: སྐྱེད། སྣར་ཐང་། པེ་ཅིན།
[^456K]: ཕྱིན་པ། སྣར་ཐང་། པེ་ཅིན།
[^457K]: འཐུན་པ། སྣར་ཐང་། པེ་ཅིན།
[^458K]: སྒོམ་པའི། སྣར་ཐང་། པེ་ཅིན།
[^459K]: ཀྱིས། སྣར་ཐང་། པེ་ཅིན།
[^460K]: ཅིག་ཆར། སྣར་ཐང་། པེ་ཅིན།
[^461K]: ཡེ་ཤེས། ཞེས་པར་མ་གཞན་ནང་མེད།
[^462K]: སྐད་ཅིག། པེ་ཅིན།
[^463K]: བྲལ་བས། སྣར་ཐང་། པེ་ཅིན།
[^464K]: སྒྲུབས་པས། སྣར་ཐང་། པེ་ཅིན།
[^465K]: དྲུང། སྣར་ཐང་། པེ་ཅིན།
[^466K]: སྐུར། སྣར་ཐང་། པེ་ཅིན།
[^467K]: ཀྱི། སྣར་ཐང་། པེ་ཅིན།
[^468K]: མེད་པའི། སྣར་ཐང་། པེ་ཅིན།
[^469K]: ལྟ། སྣར་ཐང་། པེ་ཅིན།
[^470K]: དྲུང། སྣར་ཐང་། པེ་ཅིན།
[^471K]: བསྡུས། སྣར་ཐང་། པེ་ཅིན།
[^472K]: སློང་བ། སྣར་ཐང་།
[^473K]: འདྲི་བ། སྣར་ཐང་། པེ་ཅིན།
[^474K]: རྟས་པར། སྣར་ཐང་། པེ་ཅིན།
[^475K]: ན། སྣར་ཐང་། པེ་ཅིན།
[^476K]: འགྱུར་བ། སྣར་ཐང་། པེ་ཅིན།
[^477K]: འཁྲུངས། སྣར་ཐང་། པེ་ཅིན།
[^478K]: ལ་སོགས་པས། སྣར་ཐང་། པེ་ཅིན།
[^479K]: འཁྲུངས་པ། སྣར་ཐང་། པེ་ཅིན།
[^480K]: ཆེན་པོས། སྣར་ཐང་། པེ་ཅིན།
[^481K]: ས་པ་ལ་ཞུགས་པ། སྣར་ཐང་། པེ་ཅིན།
[^482K]: ཅིག། ཞེས་པར་མ་གཞན་ནང་མེད།
[^483K]: ཨེ་ནེ་ཡ། སྣར་ཐང་། པེ་ཅིན།
[^484K]: ནྱ་གྲོ་ཏ། སྣར་ཐང་། པེ་ཅིན།
[^485K]: སྐྱེལ། སྣར་ཐང་། པེ་ཅིན།
[^486K]: བསྟན་པ། སྣར་ཐང་། པེ་ཅིན།
[^487K]: ཤིན། པེ་ཅིན།
[^488K]: བསྟེན་པས། སྣར་ཐང་། པེ་ཅིན།
[^489K]: བྲ། སྣར་ཐང་།
[^490K]: ཨེ་ནེ་ཡའི། སྣར་ཐང་། པེ་ཅིན།
[^491K]: འཐུན་པར། སྣར་ཐང་། པེ་ཅིན།
[^492K]: ནྱ་གྲོ་ཏ། སྣར་ཐང་། པེ་ཅིན།
[^493K]: གསུངས་པས། སྣར་ཐང་། པེ་ཅིན།
[^494K]: བཀྱལ་པ། སྣར་ཐང་། པེ་ཅིན།
[^495K]: སྤྲད་པས། སྣར་ཐང་།
[^496K]: ཁྲོ། སྣར་ཐང་། པེ་ཅིན།
[^497K]: གྲུབ་བོ། སྣར་ཐང་། པེ་ཅིན།
[^498K]: གི། སྣར་ཐང་། པེ་ཅིན།
[^499K]: བརྟེན། སྣར་ཐང་།
[^500K]: ཅེས་བྱ་བ། སྣར་ཐང་། པེ་ཅིན།
[^501K]: ལྟ། སྣར་ཐང་། པེ་ཅིན།
[^502K]: བྲ། སྣར་ཐང་།
[^503K]: ཚིགས། པེ་ཅིན།
[^504K]: གཤོར། སྣར་ཐང་། པེ་ཅིན།
[^505K]: སོར་སོར། སྣར་ཐང་། པེ་ཅིན།
[^506K]: གཡོ་བར། སྣར་ཐང་། པེ་ཅིན།
[^507K]: འཚམ། སྣར་ཐང་།
[^508K]: འཕགས། པེ་ཅིན།
[^509K]: ཟློག་པ། སྣར་ཐང་། པེ་ཅིན།
[^510K]: མདབ་མ། སྣར་ཐང་། པེ་ཅིན།
[^511K]: ཟློག་པ། སྣར་ཐང་། པེ་ཅིན།
[^512K]: སྒོམ་པས། སྣར་ཐང་། པེ་ཅིན།
[^513K]: འཇམ་པས། སྣར་ཐང་།
[^514K]: གཤོར་བ། སྣར་ཐང་། པེ་ཅིན།
[^515K]: བལྟོས། སྣར་ཐང་། པེ་ཅིན།
[^516K]: སྐྱེ་བོ། སྣར་ཐང་། པེ་ཅིན།
[^517K]: སྐུ། སྣར་ཐང་། པེ་ཅིན།
[^518K]: ནི། སྣར་ཐང་། པེ་ཅིན།
[^519K]: བཞི། སྣར་ཐང་། པེ་ཅིན།
[^520K]: མ། ཞེས་པར་མ་གཞན་ནང་མེད།
[^521K]: བཞི་མེད་པར། སྣར་ཐང་། པེ་ཅིན།
[^522K]: དཀོད། སྣར་ཐང་།
[^523K]: བཀོད་པར། སྣར་ཐང་། པེ་ཅིན།
[^524K]: བཞེད་པ་ཞེས་བྱ་བ་ནི། སྣར་ཐང་། པེ་ཅིན།
[^525K]: གོ་རིམས་པས། པེ་ཅིན།
[^526K]: ཡང། སྣར་ཐང་། པེ་ཅིན།
[^527K]: གིས། སྣར་ཐང་། པེ་ཅིན།
[^528K]: གདག་པར། པེ་ཅིན།
[^529K]: དེ། སྣར་ཐང་། པེ་ཅིན།
[^530K]: ནི། སྣར་ཐང་། པེ་ཅིན།
[^531K]: གྱིས། སྣར་ཐང་། པེ་ཅིན།
[^532K]: དེ་ལྟར། སྣར་ཐང་། པེ་ཅིན།
[^533K]: དག་གི། སྣར་ཐང་། པེ་ཅིན།
[^534K]: གིས། སྣར་ཐང་། པེ་ཅིན།
[^535K]: བྷ། སྣར་ཐང་། པེ་ཅིན།
[^536K]: ཅིང། སྣར་ཐང་། པེ་ཅིན།
[^537K]: ཀྱི། སྣར་ཐང་། པེ་ཅིན།
[^538K]: ལོ་ལོཙྪ་བ། སྣར་ཐང་། པེ་ཅིན།
[^539K]: འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུས་ཐམས་ཅད་དུ་དར་ཞིང་རྒྱས་པར་ཡུན་རིང་དུ་གནས་པར་བྱེད་ནུས་པར་གྱུར་ཅིག། པེ་ཅིན། འདིས་ཀྱང་བསྟན་པ་རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱེད་ནུས་པར་གྱུར་ཅིག། སྣར་ཐང་།