\[སེམས་ཙམ། 
རི། 
༡བ\]﻿༄༅༅། 
།རྒྱགར་སྐད་དུ། 
མ་ཧཱ་ཡཱ་ན་སཾ་[^1K]གྲ་ཧ། 
བོད་སྐད་དུ། 
ཐེག་པ་ཆེན་པོ་བསྡུས་པ། 
།བམ་པོ་དང་པོ།བཅོམ་ལྡན་འདས་འཕགས་པ་འོད་དཔག་ཏུ་མེད་པ་དང།[^2K]འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། 
།ཐེག་པ་ཆེན་པོ་ལ་ཤིན་ཏུ་ཞུགས་པའི་བྱང་ཆུབ་སེམས་དཔས། 
ཐེག་པ་ཆེན་པོའི་ཆེ་བའི་བདག་ཉིད་བརྗོད་པའི་ཕྱིར། 
བཅོམ་ལྡན་འདས་ཀྱི་སྤྱན་སྔར་འདི་ལྟ་སྟེ། 
ཐེག་པ་ཆེན་པོ་ལས་བརྩམས་ནས། 
ཆོས་མངོན་པ་ཐེག་པ་ཆེན་པོའི་མདོ་ལས། 
སངས་རྒྱས་བཅོམ་ལྡན་འདས་རྣམས་ཀྱི་གསུང་ཁྱད་པར་རྣམ་པ་བཅུས་ཁྱད་པར་དུ་འཕགས་པ་གསུངས་ཏེ། 
འདི་ལྟ་སྟེ། 
སངས་རྒྱས་བཅོམ་ལྡན་འདས་རྣམས་ཀྱི་གསུང་ཞེས་བྱ་བའི་[^3K]གནས་ཀྱི་ཁྱད་པར་གྱེས་ཁྱད་པར་དུ་འཕགས་པ་དང་། 
སངས་རྒྱས་བཅོམ་ལྡན་འདས་རྣམས་ཀྱི་གསུང་ཞེས་བྱ་བའི་[^4K]མཚན་ཉིད་ཀྱི་ཁྱད་པར་གྱིས་ཁྱད་པར་དུ་འཕགས་པ་དང་། 
ཤེས་བྱའི་མཚན་ཉིད་[^5K]དེ་ལ་འཇུག་པའི་ཁྱད་པར་གྱིས་ཁྱད་པར་[^6K]དུ་འཕགས་པའི་གསུང་དང་། 
དེ་ལ་[^7K]འཇུག་པ་དེའི་རྒྱུ་དང་འབྲས་བུའི་ཁྱད་པར་གྱིས་ཁྱད་པར་དུ་འཕགས་པའི་གསུང་དང་། 
དེའི་རྒྱུ་དང་འབྲས་བུ་བསྒོམ་པ་རབ་ཏུ་དབྱེ་བའི་ཁྱད་པར་གྱིས་ཁྱད་པར་དུ་འཕགས་པའི་གསུང་དང་། 
བསྒོམ་པ་[^8K]རབ་ཏུ་དབྱེ་བ་དེ་ཉིད་ལ་ལྷག་པའི་ཚུལ་ཁྲིམས་ཀྱི་ཁྱད་པར་གྱིས་ཁྱད་པར་དུ་འཕགས་པའི་གསུང་དང་། 
ལྷག་པའི་སེམས་ཀྱི་ཁྱད་པར་གྱིས་ཁྱད་པར་དུ་འཕགས་པའི་གསུང་དང། 
ལྷག་པའི་ཤེས་རབ་ཀྱི་[^9K]ཁྱད་པར་གྱིས་ཁྱད་པར་དུ་འཕགས་པའི་གསུང་དང་། 
དེའི་འབྲས་བུ་སྤངས་པའི་ཁྱད་པར་གྱིས་ཁྱད་པར་དུ་འཕགས་པའི་གསུང་དང་། 
དེའི་འབྲས་བུ་ཡེ་ཤེས་ཀྱི་ཁྱད་པར་གྱིས་ཁྱད་པར་དུ་འཕགས་པའི་གསུང་ངོ་། 
།སངས་རྒྱས་བཅོམ་ལྡན་འདས་རྣམས་ཀྱིས་མདོ་སྡེའི་[^10K]ཚིག་བསྟན་པ་འདི་ནི་ཐེག་པ་ཆེན་པོ་སངས་རྒྱས་ཀྱི་བཀའ་ཉིད་དུ་བརྗོད་པའོ། 
།ཇི་ལྟར་བརྗོད་ཅེ་ན། 
འདི་ལྟར་བསྟན་པ་འདིས། 
ཉན་ཐོས་ཀྱི་[^11K]ཐེག་པར་གང་དག་མ་བསྟན་པའི་གནས་བཅུ་པོ་དག་ཐེག་པ་ཆེན་པོ་ལས་བསྟན་ཏེ། 
འདི་ལྟ་སྟེ། 
ཀུན་གཞི་རྣམ་པར་ཤེས་པ་ནི་ཤེས་བྱའི་གནས་སུ་བསྟན་ཏོ། 
།ངོ་བོ་ཉིད་གསུམ་པོ་གཞན་གྱི་དབང་དང་། 
ཀུན་བརྟགས་པ་དང་། 
ཡོངས་སུ་གྲུབ་པ་དག་ནི་ཤེས་བྱའི་མཚན་ཉིད་དུ་བསྟན་ཏོ། 
།རྣམ་པར་རིག་པ་ཙམ་ཉིད་ནི་ཤེས་བྱའི་མཚན་ཉིད་ལ་འཇུག་པར་བསྟན་ཏོ། 
།ཕ་རོལ་ཏུ་ཕྱིན་པ་དྲུག་པོ་དག་ནི་དེ་ལ་[^12K]འཇུག་པའི་རྒྱུ་དང་འབྲས་བུར་བསྟན་ཏོ། 
།བྱང་ཆུབ་སེམས་དཔའི་ས་བཅུ་པོ་བཅུ་པོ་[^13K]དག་ནི་དེའི་རྒྱུ་དང་འབྲས་བུ་བསྒོམ་པ་[^14K]རབ་ཏུ་དབྱེ་བར་བསྟན་ཏོ[^15K]། 
།བྱང་ཆུབ་སེམས་དཔའི་སྡོམ་པ་ནི་དེར་ལྷག་པའི་ཚུལ་ཁྲིམས་སུ་བསྟན་ཏོ། 
།དཔའ་བར་འགྲོ་བ་དང་ནམ་མཁའ་མཛོད་ལ་སོགས་པའི་ཏིང་ངེ་འཛིན་དག་ནི་དེར་ལྷག་པའི་སེམས་སུ་བསྟན་ཏོ། 
།རྣམ་པར་མི་རྟོག་པའི་ཡེ་ཤེས་ནི་ལྷག་པའི་ཤེས་རབ་ཏུ་བསྟན་ཏོ། 
།མི་གནས་པའི་མྱ་ངན་ལས་འདས་པ་ནི་དེའི་འབྲས་བུ་སྤངས་པར་བསྟན་ཏོ། 
།སངས་རྒྱས་ཀྱི་སྐུ་གསུམ་སྟེ། 
ངོ་བོ་ཉིད་དང་། 
ལོངས་སྤྱོད་རྫོགས་པ་དང་། 
སྤྲུལ་པ་ནི་དེའི་འབྲས་བུ་ཡེ་ཤེས་སུ་བསྟན་ཏོ། 
།ཉན་ཐོས་ཀྱི་ཐེག་པ་ལས་ཁྱད་པར་དུ་བྱས་པ་གནས་བཅུ་པོ་འདི་དག་ནི་གང་དག་བཅོམ་ལྡན་འདས་ཀྱིས་བྱང་ཆུབ་སེམས་དཔའ་རྣམས་ལས་བརྩམས་ནས། 
ཐེག་པ་ཆེན་པོ་ལས་ཁྱད་པར་དུ་འཕགས་པ་མཆོག་ཉིད་དུ་བསྟན་པ་དག་གོ། 
།དེ་བས་ན་ཐེག་པ་ཆེན་པོ་ལས་བརྩམས་ཏེ། 
སངས་རྒྱས་བཅོམ་ལྡན་འདས་རྣམས་[^16K]ཀྱི་གསུང་ཁྱད་པར་རྣམ་པ་བཅུས་ཁྱད་པར་དུ་འཕགས་པར་ཤེས་པར་བྱའོ། 
།ཇི་ལྟར་ན་དེ་བཞིན་གཤེག་པའི་གསུང་ཁྱད་པར་རྣམ་པ་བཅུས་ཁྱད་པར་དུ་འཕགས་པ་འདིས་ཐེག་པ་ཆེན་པོ་སངས་རྒྱས་ཀྱི་བཀའ་ཉིད་དུ་ཡོངས་སུ་བསྟན་པ་ཡིན་ལ། 
ཉན་ཐོས་ཀྱི་ཐེག་པ་ནི་ཐེག་པ་ཆེན་པོར་མི་ཆུད་པར་བཀག་པ་ཡིན་ཏེ། 
འདི་ལྟར་གནས་བཅུ་པོ་འདི་དག་ཉན་ཐོས་ཀྱི་ཐེག་པ་ལ་ནི་བསྟན་པར་མི་སྣང་ལ། 
ཐེག་པ་ཆེན་པོ་ལ་ནི་སྣང་བའི་ཕྱིར་རོ་ཞེ་ན། 
གནས་བཅུ་པོ་འདི་དག་ནི་བྱང་ཆུབ་ཆེན་པོ་ཀུན་ཏུ་སྒྲུབ་པར་བྱེད་པ་སྟེ། 
ཐམས་ཅད་མཁྱེན་པའི་ཡེ་ཤེས་འཐོབ་པར་ཤིན་ཏུ་འཐད་པ་མཐུན་པ་འགལ་བ་མེད་པའོ། 
།འདིར་ཚིགས་སུ་བཅད་པ། 
ཤེས་བྱའི་གནས་དང་མཚན་ཉིད་དེར་འཇུག་དང། 
།དེ་ཡི་རྒྱུ་འབྲས་དེ་རབ་དབྱེ་བ་དང་། 
།བསླབ་པ་གསུམ་དང་དེ་འབྲས་སྤངས་པ་དང་། 
།ཡེ་ཤེས་ཐེག་པ་མཆོག་གྱུར་ཁྱད་པར་འཕགས། 
།བསྟན་འདི་འདི་ལྟར་གཞན་ན་[^17K]མ་མཐོང་ལ། 
།འདི་དག་བྱང་ཆུབ་མཆོག་གི་རྒྱུར་མཐོང་བས། 
།གནས་བཅུ་བསྟན་པས་ཁྱད་པར་ཞུགས་གང་ཡིན་པ། 
།ཐེག་པ་ཆེན་པོ་སངས་རྒྱས་བཀར་[^18K]འདོད་དོ། 
།ཅིའི་ཕྱིར་གནས་བཅུ་པོ་འདི་དག་གི་གོ་རིམས་[^19K]འདི་ལྟར་བསྟན་ཞེ་ན། 
འདི་ལྟར་བྱང་ཆུབ་སེམས་དཔས་[^20K]ཐོག་མ་ཉིད་དུ་རེ་ཞིག་ཆོས་རྣམས་ཀྱི་རྒྱུ་ལ་མཁས་པ་ལ་བརྟེན་ནས། 
རྟེན་ཅིང་འབྲེལ་པར་འབྱུང་བ་ལ་མཁས་པར་བྱའོ། 
།དེའི་འོག་ཏུ་སྒྲོ་འདོགས་པ་དང་[^21K]སྐུར་པ་འདེབས་པའི་མཐའི་ཉེས་པ་ཡོངས་སུ་སྤང་བ་ལ་མཁས་པ་ཉེ་བར་བཟུང་སྟེ[^22K]། 
རྟེན་ཅིང་འབྲེལ་པར་འབྱུང་བའི་ཆོས་དེ་དག་གི་[^23K]མཚན་ཉིད་ལ་མཁས་པར་བྱའོ། 
།དེ་ལྟར་རབ་ཏུ་སྦྱོར་བའི་བྱང་ཆུབ་སེམས་དཔས་མཚན་ཉིད་ཤིན་ཏུ་བཟུང་བ་དེ་རྟོགས་པར་བྱ་སྟེ། 
དེས་སྒྲིབ་པ་རྣམས་ལས་སེམས་རྣམ་པར་གྲོལ་བར་འགྱུར་རོ། 
།དེའི་འོག་ཏུ་ཤེས་བྱའི་མཚན་ཉིད་རྟོགས་ནས་[^24K]ལྷག་པའི་བསམ་པ་རྣམ་པར་དག་པ་ལ་བརྟེན་ཏེ། 
སྔོན་སྦྱོར་བ་ཅན་གྱི་ཕ་རོལ་ཏུ་ཕྱིན་པ་དྲུག་པོ་དག་རྟོགས་པར་བསྒྲུབ་པར་བྱའོ། 
།དེའི་འོག་ཏུ་ལྷག་པའི་བསམ་པ་རྣམ་པར་དག་པས་ཡོངས་སུ་བཟུང་བའི་[^25K]ཕ་རོལ་ཏུ་ཕྱིན་པ་དྲུག་པོ་དེ་དག་ས་བཅུ་དག་ཏུ་རབ་ཏུ་ཕྱེ་སྟེ། 
བསྐལ་པ་གྲངས་མེད་པ་གསུམ་དུ་བསྒོམ་པར་བྱའོ། 
།དེའི་འོག་ཏུ་བྱང་ཆུབ་སེམས་དཔའི་བསླབ་པ་གསུམ་པོ་དག་ཡོངས་སུ་རྫོགས་པར་བྱའོ། 
།ཡོངས་སུ་རྫོགས་ནས་དེའི་འབྲས་བུ་མྱ་ངན་ལས་འདས་པ་དང་། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱ་སྟེ། 
གནས་བཅུ་པོ་དེ་དག་གི་གོ་རིམས་ནི་དེ་ལྟར་བསྟན་ཏོ། 
།བསྟན་པ་འདིར་ནི་ཐེག་པ་ཆེན་པོ་ཐམས་ཅད་ཡོངས་སུ་རྫོགས་པ་ཡིན་ནོ། 
།དེ་ལ་རེ་ཞིག་ཐོག་མ་ཁོ་ནར་ཀུན་གཞི་རྣམ་པར་ཤེས་པ་ནི་ཤེས་བྱའི་གནས་སོ་ཞེས་བརྗོད་པ་བཅོམ་ལྡན་འདས་ཀྱིས་ཀུན་གཞི་རྣམ་པར་ཤེས་པ་ཞེས་བསྟན་པས། 
ཀུན་གཞི་རྣམ་པར་ཤེས་པ་གང་དུ་བསྟན་ཞེ་ན། 
བཅོམ་ལྡན་འདས་ཀྱིས་ཆོས་མངོན་པའི་མདོ་ལས་ཚིགས་སུ་བཅད་དེ། 
ཐོག་མ་མེད་པའི་དུས་ཀྱི་དབྱིངས། 
།ཆོས་རྣམས་ཀུན་གྱི་གནས་ཡིན་ཏེ། 
།དེ་ཡོད་པས་ན་འགྲོ་ཀུན་དང་། 
།མྱ་ངན་འདས་པའང་འཐོབ་པར་[^26K]འགྱུར། 
།ཞེས་གསུངས་སོ། 
།ཡང་དེ་ཉིད་ལས། 
ཆོས་ཀུན་ས་བོན་ཐམས་ཅད་པའི། 
།རྣམ་པར་ཤེས་པ་ཀུན་གཞི་སྟེ། 
།དེ་བས་ཀུན་གཞི་རྣམ་ཤེས་ཏེ། 
།དམ་པ་དག་ལ་ངས་བཤད་དོ། 
།ཞེས་གསུངས་ཏེ། 
འདི་ནི་རེ་ཞིག་ལུང་ངོ་། 
།ཅིའི་ཕྱིར་དེ་ཀུན་གཞི་རྣམ་པར་ཤེས་པ་ཞེས་བྱ་ཞེ་ན། 
སྐྱེ་བ་ཅན་ཀུན་ནས་ཉོན་མོངས་པའི་ཆོས་ཐམས་ཅད་འབྲས་བུའི་དངོས་པོ་[^27K]དེར་སྦྱོར་བའམ། 
དེ་ཡང་རྒྱུའི་དངོས་པོར་དེ་དག་ཏུ་སྦྱོར་བའི་ཕྱིར་ཀུན་གཞི་རྣམ་པར་ཤེས་པའོ། 
།ཡང་ན་སེམས་ཅན་དག་དེའི་བདག་ཉིད་དུ་སྦྱོར་བས་ཀུན་གཞི་རྣམ་པར་ཤེས་པའོ། 
།དེ་ནི་ལེན་པའི་རྣམ་པར་ཤེས་པ་ཞེས་ཀྱང་བྱ་སྟེ། 
འདི་ལ་ལུང་ནི་དགོངས་པ་ངེས་པར་འགྲེལ་པའི་མདོ་ལས། 
ལེན་པའི་རྣམ་པར་ཤེས་པ་ཟབ་ཅིང་ཕྲ། 
།ས་བོན་ཐམས་ཅད་ཆུ་བོའི་རྒྱུན་བཞིན་[^28K]འབབ། 
།བདག་ཏུ་རྟོག་པར་གྱུར་ན་མི་རུང་ཞེས། 
།འདི་ནི་བྱིས་པ་རྣམས་ལ་ངས་མ་བསྟན། 
།ཞེས་ཇི་སྐད་གསུངས་པ་ལྟ་བུའོ། 
།ཅིའི་ཕྱིར་ལེན་པའི་རྣམ་པར་ཤེས་པ་ཞེས་བྱ་ཞེ་ན། 
དབང་པོ་གཟུགས་ཅན་ཐམས་ཅད་ཀྱི་རྒྱུ་ཡིན་པ་དང་། 
ལུས་ཅན་[^29K]ཉེ་བར་ལེན་པའི་གནས་སུ་གྱུར་པའི་ཕྱིར་ཏེ། 
འདི་ལྟར་ཚེ་ཇི་སྲིད་པར་རྗེས་སུ་འཇུག་གི་བར་དུ་དེས་དབང་པོ་གཟུགས་ཅན་ལྔ་པོ་དག་མ་ཞིག་པར་ཉེ་བར་བཟུང་བ་[^30K]དང་། 
་།ལུས་ཐམས་ཅད་ཉེ་བར་ལེན་པའི་གནས་སུ་འགྱུར་བའི་ཕྱིར།[^31K]ཉིད་མཚམས་སྦྱོར་བ་སྤྲེལ་བ་ན་ཡང་དེ་མངོན་པར་འགྲུབ་པ་ཉེ་བར་འཛིན་པའི་ཕྱིར་ལུས་བཟུང་བ་[^32K]ཡིན་ཏེ། 
དེ་ལྟ་བས་ན་[^33K]དེ་ལེན་པའི་རྣམ་པར་ཤེས་པ་ཞེས་བྱའོ། 
།དེ་ནི་སེམས་ཞེས་ཀྱང་བྱ་སྟེ། 
བཅོམ་ལྡན་འདས་ཀྱིས་[^34K]སེམས་དང་། 
ཡིད་དང་རྣམ་པར་ཤེས་པ་ཞེས་ཇི་སྐད་གསུངས་པ་ལྟ་བུའོ། 
།དེ་ལ་ཡིད་ནི་རྣམ་པ་གཉིས་ཏེ། 
དེ་མ་ཐག་པའི་རྐྱེན་བྱེད་པས་གནས་སུ་གྱུར་པའི་ཕྱིར། 
རྣམ་པར་ཤེས་པ་འགགས་མ་ཐག་པའི་[^35K]ཡིད་ཅེས་བྱ་བ་རྣམ་པར་ཤེས་པ་སྐྱེ་བའི་གནས་དང་།[^36K]གཉིས་པ་ཉོན་མོངས་པ་ཅན་གྱི་ཡིད་ཉོན་མོངས་པ་བཞི་པོ་འཇིག་ཚོགས་ལ་ལྟ་བ་དང་། 
ངའོ་སྙམ་པའི་ང་རྒྱལ་དང་། 
བདག་ལ་ཆགས་པ་དང་། 
མ་རིག་པ་དང་རྟག་ཏུ་མཚུངས་པར་ལྡན་པ་སྟེ། 
དེ་ནི་རྣམ་པར་ཤེས་པ་ཀུན་ནས་ཉོན་མོངས་པའི་གནས་སོ། 
།རྣམ་པར་ཤེས་པ་ནི་གང་གནས་གཅིག་པོས་ནི་བསྐྱེད་ལ། 
གཉིས་པས་ནི་ཉོན་མོངས་པ་ཅན་དུ་བྱས་པ་སྟེ། 
ཡུལ་ལ་རྣམ་པར་རིག་པའི་ཕྱིར་རྣམ་པར་ཤེས་པའོ། 
།དེ་མ་ཐག་པ་དང་། 
ངར་སེམས་པའི་[^37K]ཕྱིར་ཡིད་ནི་རྣམ་པ་གཉིས་སོ། 
།ཉོན་མོངས་པ་ཅན་གྱི་ཡིད་དེ་ཡོད་པར་ཅི་མངོན་ཞེ་ན། 
དེ་མེད་དུ་ཟིན་ན་མ་རིག་པ་མ་འདྲེས་པ་མེད་པའི་སྐྱོན་དུ་འགྱུར་རོ། 
།ལྔ་པོ་དག་དང་འདྲ་བ་མེད་པའི་སྐྱོན་དུ་ཡང་འགྱུར་ཏེ། 
འདི་ལྟར་རྣམ་པར་ཤེས་པ་ལྔའི་ཚོགས་དག་གི་ལྷན་ཅིག་འབྱུང་བའི་གནས་ནི་མིག་ལ་སོགས་པའོ། 
།ངེས་པའི་ཚིག་མེད་པའི་སྐྱོན་དུ་ཡང་འགྱུར་རོ། 
།འདུ་ཤེས་མེད་པ་དང་། 
འགོག་པའི་སྙོམས་པར་འཇུག་པ་བྱེ་བྲག་མེད་པའི་སྐྱོན་དུ་ཡང་འགྱུར་ཏེ། 
འདི་ལྟར་འདུ་ཤེས་མེད་པའི་སྙོམས་པར་འཇུག་པ་ནི་ཉོན་མོངས་པ་ཅན་གྱི་ཡིད་ཀྱིས་རབ་ཏུ་ཕྱེ་བ་ཡིན་གྱི[^38K]། 
འགོག་པའི་སྙོམས་པར་འཇུག་པ་ནི་མ་ཡིན་ཏེ། 
གཞན་དུ་ན་འདི་གཉིས་བྱེ་བྲག་མེད་པ་ཉིད་དུ་འགྱུར་རོ། 
།གལ་ཏེ་འདུ་ཤེས་མེད་པས་[^39K]དེ་ན་ངར་འཛིན་པ་དང་། 
ངའོ་[^40K]སྙམ་པའི་ང་རྒྱལ་མེད་ན་འདུ་ཤེས་མེད་པར་སྐྱེ་བ་ཐོག་ཐག་ཏུ་ཉོན་མོངས་པ་ཅན་མ་ཡིན་པའི་སྐྱོན་དུ་ཡང་འགྱུར་རོ། 
།དགེ་བ་དང་མི་དགེ་བ་དང་ལུང་དུ་མ་བསྟན་པའི་སེམས་རྣམས་ལ་ཡང་ངར་འཛིན་པ་དུས་ཐམས་ཅད་དུ་ཀུན་ཏུ་འབྱུང་བར་དམིགས་པའི་ཡང་ཕྱིར་རོ། 
།གཞན་དུ་ན་ནི་མི་དགེ་བའི་སེམས་ཁོ་ན་དང་དེ་མཚུངས་པར་ལྡན་པས་ངའོ་སྙམ་པའི་ཉོན་མོངས་པ་ཀུན་ཏུ་འབྱུང་གི་དགེ་བ་དང་ལུང་དུ་མ་བསྟན་པ་དག་ལ་ནི་མ་ཡིན་ནོ། 
།དེའི་ཕྱིར་ལྷན་ཅིག་འབྱུང་བར་ཀུན་ཏུ་འབྱུང་བ་དང་། 
མཚུངས་པར་ལྡན་པར་ཀུན་ཏུ་འབྱུང་བས་སྐྱོན་འདི་དག་ཏུ་མི་འགྱུར་རོ། 
།འདིར་ཚིགས་སུ་བཅད་པ། 
མ་འདྲེས་པ་ཡི་མ་རིག་[^41K]དང་། 
།ལྔ་པོ་དག་དང་འདྲ་བ་དང་། 
།སྙོམས་པར་འཇུག་པའི་བྱེ་བྲག་དང་། 
།ངེས་ཚིག་མེད་པའི་སྐྱོན་དུ་འགྱུར། 
།འདུ་ཤེས་མེད་པའི་[^42K]སྐྱེ་བའི་རྒྱུན། 
།ངར་འཛིན་མེད་པའི་སྐྱོན་དུ་འགྱུར། 
།ངར་འཛིན་པ་དང་ལྡན་པར་ནི། 
།རྣམ་པ་ཀུན་ཏུ་མི་འཐད་དོ། 
།ཉོན་མོངས་ཅན་གྱི་ཡིད་མེད་ན། 
།གཉིས་མེད་གསུམ་པོ་འགལ་བར་འགྱུར། 
།དེ་མེད་ན་ནི་ངར་འཛིན་པ། 
།ཀུན་ན་ཡོད་པར་མི་འགྱུར་རོ། 
།ཡང་དག་དོན་ལ་འཇུག་པ་ཡི། 
།སེམས་ཀྱི་བགེགས་སུ་རྟག་འགྱུར་[^43K]དང་། 
།དུས་རྣམས་ཀུན་ཏུ་འབྱུང་བ་དེ། 
།མ་འདྲེས་པ་ཡི་མ་རིག་འདོད། 
།ཡིད་ནི་ཉོན་མོངས་པ་ཅན་ཡིན་པའི་ཕྱིར་བསྒྲིབས་ལ་ལུང་དུ་མ་བསྟན་པ་སྟེ། 
སྒྲིབ་པའི་ཉོན་མོངས་པ་རྣམ་པ་[^44K]བཞི་དང་རྟག་ཏུ་མཚུངས་པར་ལྡན་ནོ། 
།གཟུགས་དང་གཟུགས་མེད་པ་ན་[^45K]སྤྱོད་པའི་ཉོན་མོངས་པ་བཞིན་དུ་འདི་ནི་བསྒྲིབས་ལ་ལུང་དུ་མ་བསྟན་པ་ཉིད་དོ། 
།གཟུགས་དང་གཟུགས་མེད་པ་ན་སྤྱོད་པའི་ཡིད་ནི་ཞི་གནས་ཀྱིས་ཁྱུད་པ་[^46K]ཡིན་ལ། 
ཡིད་ནི་དུས་ཐམས་ཅད་དུ་ལྡན་པའི་ཕྱིར་རོ། 
།ཀུན་གཞི་རྣམ་པར་ཤེས་པ་མ་གཏོགས་པར་སེམས་ཀྱི་ལུས་གསུམ་པ་མི་དམིགས་ཏེ། 
དེ་ལྟ་བས་ན་ཀུན་གཞི་རྣམ་པར་ཤེས་པ་ནི་[^47K]སེམས་ཉིད་ཡིན་པར་གྲུབ་བོ། 
།ས་བོན་ཐམས་ཅད་པ་དེ་ལས་ཡིད་དང་རྣམ་པར་ཤེས་པ་འབྱུང་ངོ་། 
།དེ་ཡང་ཅིའི་ཕྱིར་སེམས་ཞེས་[^48K]ཀྱང་བྱ་ཞེ་ན། 
ཆོས་ཀྱི་བག་ཆགས་ཀྱི་ས་བོན་སྣ་ཚོགས་རྣམས་ཀྱིས་[^49K]ཀུན་ཏུ་བསྩགས་པའི་[^50K]ཕྱིར་རོ། 
།ཅིའི་ཕྱིར་ཉན་ཐོས་ཀྱི་ཐེག་པར་སེམས་དེ་ཀུན་གཞི་རྣམ་པར་ཤེས་པ་ཞེས་བྱ་བར་རམ། 
ལེན་པའི་རྣམ་པར་ཤེས་པ་ཞེས་བྱ་བར་མ་བསྟན་ཞེ་ན། 
ཤེས་བྱ་ཕྲ་མོ་བསྡུ་བའི་ཕྱིར་ཏེ། 
ཉན་ཐོས་རྣམས་ནི་ཤེས་བྱ་ཐམས་ཅད་ལྷག་པར་[^51K]ཤེས་པ་ལ་གཏོགས་པ་མ་ཡིན་ནོ། 
།དེའི་ཕྱིར་དེ་དག་ནི་དེ་བསྟན་པ་མེད་པར་ཡང་ཤེས་པར་རབ་ཏུ་གྲུབ་པས་རྣམ་པར་གྲོལ་བ་རབ་ཏུ་གྲུབ་པའི་[^52K]ཕྱིར་མ་བསྟན་ཏོ། 
།བྱང་ཆུབ་སེམས་དཔའ་རྣམས་ནི་ཤེས་བྱ་ཐམས་ཅད་ལྷག་པར་[^53K]ཤེས་པ་ལ་གཏོགས་པ་ཡིན་ནོ། 
།དེའི་ཕྱིར་དེ་དག་ལ་དེ་[^54K]བསྟན་ཏེ། 
དེ་ཤེས་པ་མེད་པར་ནི་ཐམས་ཅད་མཁྱེན་པའི་ཡེ་ཤེས་ཐོབ་པར་སླ་བ་མ་ཡིན་ནོ། 
།ཡང་རྣམ་གྲངས་ཀྱིས་ཀུན་གཞི་རྣམ་པར་ཤེས་པ་ཉན་ཐོས་ཀྱི་ཐེག་པར་ཡང་བསྟན་ཏེ། 
གཅིག་ལས་འཕྲོས་པའི་ལུང་དེ་བཞིན་གཤེགས་པ་འབྱུང་བའི་ཕན་ཡོན་རྣམ་པ་བཞིའི་[^55K]མདོ་ལས། 
སྐྱེ་དགུ་ཀུན་གཞི་ལ་ཀུན་ཏུ་དགའ་བ[^56K]། 
ཀུན་གཞི་ལས་ཡང་དག་པར་བྱུང་བ་ཀུན་གཞི་ལ་མངོན་པར་དགའ་བ་ཅན་དག་ལ་ཀུན་གཞི་སྤང་བའི་ཕྱིར། 
ཆོས་བསྟན་ན་ཉན་འདོད་ལ། 
རྣ་བ་གཏོད་དེ། 
ཀུན་ཤེས་པར་བྱེད་པར་སེམས་ཉེ་བར་འཇོག་ཅིང་ཆོས་ཀྱི་རྗེས་སུ་མཐུན་པའི་ཆོས་སྒྲུབ་སྟེ། 
དེ་བཞིན་གཤེགས་པ་འཇིག་རྟེན་དུ་བྱུང་ན་ངོ་མཚར་རྨད་དུ་བྱུང་བའི་ཆོས་འདི་ཡང་འཇིག་རྟེན་དུ་འབྱུང་ངོ་ཞེས་ཇི་སྐད་གསུངས་པ་ལྟ་བུ་སྟེ། 
རྣམ་གྲངས་འདིས་ནི་ཀུན་གཞི་རྣམ་པར་ཤེས་པ་ཉན་ཐོས་ཀྱི་ཐེག་པར་ཡང་བསྟན་པ་ཡིན་ནོ། 
།དགེ་འདུན་ཕལ་ཆེན་སྡེའི་ལུང་ལས་ཀྱང་རྩ་བའི་རྣམ་པར་ཤེས་པ་ཞེས་འབྱུང་སྟེ། 
རྣམ་གྲངས་དེས་ཀྱང་དེ་ཉིད་བསྟན་ཏེ། 
རྩ་བ་དེ་ལ་བརྟེན་པའི་ཤིང་ལྗོན་པ་བཞིན་ནོ། 
།ས་སྟོན་གྱི་སྡེའི་ལུང་ལས་ཀྱང་འཁོར་བ་ཇི་སྲིད་པའི་ཕུང་པོ་རྣམས་ཞེས་འབྱུང་སྟེ། 
རྣམ་གྲངས་དེས་ཀྱང་དེ་ཉིད་བསྟན་ཏེ། 
ལ་ལར་རེས་འགའ་གཟུགས་དང་སེམས་རྒྱུན་ཆད་པར་སྣང་ཡང་[^57K]ཀུན་གཞི་རྣམ་པར་ཤེས་པ་ལ་དེའི་ས་བོན་ནི་རྒྱུན་མི་འཆད་པའི་ཕྱིར་རོ། 
།འཕགས་པ་གནས་བརྟན་པ་རྣམས་ཀྱི་ལུང་ལས་ཀྱང་། 
སྲིད་པའི་ཡན་ལག་ལྟ་བ་དང་། 
།ཤེས་པ་དང་ནི་གཏོང་བ་དང་། 
།གཡོ་བ་དང་ནི་རྟོགས་པ་དང་། 
བདུན་པ་འཇུག་པར་བྱེད་པ་ཡིན། 
།ཞེས་འབྱུང་ངོ་། 
།དེའི་ཕྱིར་གང་ཤེས་བྱའི་གནས་ལ་ལེན་པའི་རྣམ་པར་ཤེས་པ་ཉིད་དང་། 
སེམས་ཉིད་དང་། 
ཀུན་གཞི་རྣམ་པར་ཤེས་པ་ཉིད་དང་། 
རྩ་བའི་[^58K]རྣམ་པར་ཤེས་པ་ཉིད་དང་། 
འཁོར་བ་ཇི་སྲིད་པའི་ཕུང་པོ་དང་། 
སྲིད་པའི་ཡན་ལག་ཏུ་བསྟན་པ་དེ་ནི་ཀུན་གཞི་རྣམ་པར་ཤེས་པ་སྟེ། 
ཀུན་གཞི་རྣམ་པར་ཤེས་པའི་ལམ་ཆེན་པོ་བཏོད་པ་[^59K]ཁོ་ན་ཡིན་ནོ། 
།ཁ་ཅིག་འདི་སྙམ་དུ་སེམས་དང་[^60K]ཡིད་དང་རྣམ་པར་ཤེས་པ་ཞེས་བྱ་བ་ནི་དོན་གཅིག་ཁོ་ན་སྟེ། 
འདིར་ཚིག་འབྲུ་ཐ་དད་དོ་སྙམ་དུ་སེམས་པ་དེ་ཡང་མི་འཐད་དེ། 
ཡིད་དང་རྣམ་པར་ཤེས་པ་གཉིས་དོན་ཐ་དད་པར་དམིགས་པའི་ཕྱིར་རོ། 
།དེའི་ཕྱིར་སེམས་ཀྱང་དོན་ཐ་དད་པར་འགྱུར་རོ། 
།ཡང་ཁ་ཅིག་ནི་བཅོམ་ལྡན་འདས་ཀྱིས་སྐྱེ་དགུ་ཀུན་གཞི་ལ་ཀུན་ཏུ་དགའ་བ་ཞེས་རྒྱ་ཆེར་གང་གསུངས་པ་དེ་ལ་ཉེ་བར་ལེན་པའི་ཕུང་པོ་ལྔ་པོ་དེ་དག་[^61K]ནི་ཀུན་གཞི་ཞེས་བྱའོ་སྙམ་དུ་སེམས་སོ། 
།གཞན་དག་ནི་བདེ་བའི་ཚོར་བ་འདོད་ཆགས་དང་བཅས་པ་ནི་ཀུན་གཞིའོ་སྙམ་དུ་སེམས་སོ། 
།གཞན་དག་ནི་འཇིག་ཚོགས་ལ་ལྟ་བ་ཀུན་གཞིའོ་སྙམ་དུ་སེམས་ཏེ། 
དེ་དག་ནི་ཀུན་གཞི་རྣམ་པར་ཤེས་པ་ལ་རྨོངས་ནས་ལུང་དང་རྟོགས་པས་དེ་སྙམ་དུ་སེམས་སོ། 
།ཉན་ཐོས་ཀྱི་ཐེག་པར་རྣམ་པར་གཞག་པའི་[^62K]ཚུལ་དུ་ན་ཡང་དེ་དག་གི་རྣམ་གཞག་པ་[^63K]དེ་མི་རུང་བ་མེད་མོད་ཀྱི། 
དེ་ལ་མ་རྨོངས་པ་རྣམས་ཀྱིས་ཀུན་གཞི་རྣམ་པར་གཞག་པ་དེ་ཀུན་གཞི་རྣམ་པར་ཤེས་པ་ཡིན་པར་ཡོངས་སུ་བཟུང་[^64K]ནས་རྣམ་པར་འཇོག་པ་ནི་ཆེས་བཟང་ངོ་། 
།ཇི་ལྟར་ཆེས་བཟང་ཞེ་ན། 
འདི་ལྟར་ཉེ་བར་ལེན་པའི་ཕུང་པོ་ལྔ་པོ་དག་ནི་ཤིན་ཏུ་སྡུག་བསྔལ་བའི་ངན་འགྲོ་རྣམས་སུ་སྐྱེས་པ་དག་དང་མི་མཐུན་པ་ཡིན་ནོ། 
།དེས་ནི་ཤིན་ཏུ་འདོད་པ་མེད་པ་མེད་པ་དེ་དག་[^65K]ལ་སྦྱོར་བ་ནི་མི་རིགས་ཏེ། 
འདི་ལྟར་དེ་དག་ནི་དེ་དང་འབྲལ་བ་ཉིད་དུ་འདོད་དོ། 
།བདེ་བའི་ཚོར་བ་འདོད་ཆགས་དང་བཅས་པ་ཡང་བསམ་གཏན་བཞི་པ་ཡན་ཆད་གོང་མ་ལ་མེད་དེ[^66K]། 
དེ་དང་ལྡན་པའི་སེམས་ཅན་རྣམས་[^67K]དང་མི་མཐུན་པ་ཡིན་པས་དེར་ཡང་དེ་དག་སྦྱོར་བ་མི་རིགས་སོ། 
།འཇིག་ཚོགས་ལ་ལྟ་བ་ཡང་ཆོས་འདི་པ་བདག་མེད་པ་ལ་མོས་པ་དག་དང་མི་མཐུན་པ་ཡིན་ཏེ། 
དེའི་ཕྱིར་དེ་ལ་ཡང་དེ་དག་སྦྱོར་བ་མི་རིགས་སོ། 
།ཀུན་གཞི་རྣམ་པར་ཤེས་པ་ལ་ནང་གི་བདག་གི་དངོས་པོར་ཁས་བླངས་པ་ནི་ཤིན་ཏུ་སྡུག་བསྔལ་བའི་འགྲོ་བ་རྣམས་སུ་སྐྱེས་པ་སྡུག་བསྔལ་གྱི་ཕུང་པོ་རྣམ་པར་ཞིག་པར་[^68K]འདོད་ཀྱང་། 
ཀུན་གཞི་རྣམ་པར་ཤེས་པ་ལ་བདག་ཏུ་ཆགས་པས་བཅིངས་པ་རྣམས་དེ་རྣམ་པར་ཞིག་པར་འདོད་པར་ནི་ནམ་ཡང་མི་འགྱུར་རོ། 
།བསམ་གཏན་བཞི་པ་ཡན་ཆད་གོང་མར་སྐྱེས་པ་རྣམས་འདོད་ཆགས་དང་བཅས་པའི་བདེ་བ་དང་མི་མཐུན་དུ་ཟིན་ཀྱང་ཀུན་གཞི་རྣམ་པར་ཤེས་པ་ལ་བདག་གི་དངོས་པོར་ཆགས་པའི་རྗེས་སུ་འབྲེལ་པ་ནི་ཡོད་པ་ཉིད་དོ། 
།དེ་བཞིན་དུ་ཆོས་འདི་བདག་མེད་པ་ལ་མོས་པ་རྣམས་བདག་ཏུ་ལྟ་བ་དང་མི་མཐུན་དུ་ཟིན་ཀྱང་ཀུན་གཞི་རྣམ་པར་ཤེས་པ་ལ་བདག་གི་དངོས་པོར་ཆགས་པའི་རྗེས་སུ་འབྲེལ་པ་ཡོད་པ་ཉིད་དེ། 
དེ་ལྟ་བས་ན་ཀུན་གཞི་རྣམ་པར་ཤེས་པ་ལ་ཀུན་གཞི་ཉིད་དུ་ཆེས་[^69K]ལེགས་པར་རྣམ་པར་གཞག་པ་གྲུབ་བོ། 
།འདི་ནི་རེ་ཞིག་ཀུན་གཞི་རྣམ་པར་ཤེས་པའི་རྣམ་གྲངས་རྣམ་པར་གཞག་པའོ། 
།དེ་ནས་འདིའི་མཚན་ཉིད་རྣམ་པར་གཞག་པ་ཇི་ལྟར་བལྟ་[^70K]ཞེ་ན། 
དེ་ནི་མདོར་བསྡུ་ན་རྣམ་པ་གསུམ་སྟེ། 
རང་གི་མཚན་ཉིད་རྣམ་པར་གཞག་པ་དང་། 
རྒྱུ་ཉིད་དུ་རྣམ་པར་གཞག་པ་དང་། 
འབྲས་བུ་ཉིད་དུ་རྣམ་པར་གཞག་པའོ། 
།དེ་ལ་ཀུན་གཞི་རྣམ་པར་ཤེས་པའི་རང་གི་མཚན་ཉིད་ནི། 
གང་ཀུན་ནས་ཉོན་མོངས་པའི་ཆོས་ཐམས་ཅད་ཀྱི་བག་ཆགས་ལ་བརྟེན་ནས། 
ས་བོན་ཡོངས་སུ་འཛིན་པ་དང་ལྡན་པས། 
དེ་སྐྱེ་བའི་རྒྱུ་མཚན་ཉིད་དོ། 
།དེ་ལ་རྒྱུ་ཉིད་ཀྱི་མཚན་ཉིད་ནི་དེ་ལྟར་ཀུན་གཞི་རྣམ་པར་ཤེས་པའི་རང་གི་ས་བོན་ཐམས་ཅད་པ་དེ་ཀུན་ནས་ཉོན་མོངས་པའི་ཆོས་དེ་ཉིད་ཀྱི་རྒྱུ་ཉིད་དུ་དུས་ཐམས་ཅད་དུ་ཉེ་བར་གནས་པ་ཡིན་ཡིན་ནོ[^71K]། 
།དེ་ལ་འབྲས་བུ་ཉིད་དུ་རྣམ་པར་གཞག་པ་ཉིད་ནི། 
གང་ཀུན་གཞི་རྣམ་པར་ཤེས་པ་ཀུན་ནས་ཉོན་མོངས་པའི་ཆོས་དེ་དག་ཉིད་ཀྱི་ཐོག་མ་མེད་པའི་དུས་ཀྱི་བག་ཆགས་ལ་བརྟེན་ནས་བྱུང་བའོ། 
།བག་ཆགས་ཞེས་བྱ་བ་འདི་ཅི་ཞིག། 
བག་ཆགས་ཞེས་བརྗོད་པ་འདིའི་བརྗོད་པར་བྱ་བ་ནི་ཅི་ཞེ་ན། 
ཆོས་དེ་དང་ལྷན་ཅིག་འབྱུང་བ་དང་། 
འགག་པ་ལ་བརྟེན་ནས་དེ་འབྱུང་བའི་རྒྱུ་མཚན་ཉིད་གང་ཡིན་པ་དེ་ནི་བརྗོད་པར་བྱ་བ་སྟེ། 
དཔེར་ན་ཏིལ་དག་ལ་མེ་ཏོག་གིས་བསྒོས་པ་ཏིལ་དང་མེ་ཏོག་ལྷན་ཅིག་འབྱུང་ཞིང་འགགས་ཀྱང་ཏིལ་རྣམས་དེའི་དྲི་གཞན་འབྱུང་བའི་རྒྱུ་མཚན་ཉིད་དུ་འབྱུང་བ་དང་། 
འདོད་ཆགས་ལ་སོགས་པ་ལ་སྤྱོད་པ་རྣམས་ཀྱི་འདོད་ཆགས་ལ་སོགས་པའི་བག་ཆགས་འདོད་ཆགས་ལ་སོགས་པ་དང་ལྷན་ཅིག་འབྱུང་ཞིང་འགགས་ཀྱང་སེམས་ནི་དེའི་རྒྱུ་མཚན་ཉིད་དུ་འབྱུང་བ་དང་། 
མང་དུ་ཐོས་པ་རྣམས་ཀྱི་མང་དུ་ཐོས་པའི་བག་ཆགས་ཀྱང་ཐོས་པ་དེ་ཡིད་ལ་བྱེད་པ་དང་ལྷན་ཅིག་ཏུ་འབྱུང་ཞིང་འགགས་ཀྱང་སེམས་ནི་དེ་བརྗོད་པའི་རྒྱུ་མཚན་ཉིད་དུ་འབྱུང་སྟེ། 
བག་ཆགས་དེས་ཡོངས་སུ་ཟིན་པར་[^72K]ཆོས་འཛིན་པ་ཞེས་བྱ་བ་ལྟར་ཀུན་གཞི་རྣམ་པར་ཤེས་པ་ལ་ཡང་ཚུལ་དེ་བཞིན་དུ་བལྟ་བར་བྱའོ། 
།ཀུན་གཞི་རྣམ་པར་ཤེས་པ་ལ་ཀུན་ནས་ཉོན་མོངས་པའི་ཆོས་ཀྱི་ས་བོན་དེ་དག་ཅི་སོ་སོ་ཐ་དད་དམ། 
འོན་ཏེ་ཐ་དད་པ་མ་ཡིན་པར་གནས་ཤེ་ན། 
དེ་ལ་གནས་པ་དེ་དག་དང་རྫས་སུ་ཐ་དད་པ་ཡང་མ་ཡིན། 
ཐ་མི་དད་པ་ཡང་མ་ཡིན་མོད་ཀྱི། 
གང་དེ་འབྱུང་བའི་མཐུའི་ཁྱད་པར་ཅན་ཀུན་གཞི་རྣམ་པར་ཤེས་པ་དེ། 
དེ་བཞིན་དུ་བྱུང་བ་[^73K]ལ་ས་བོན་ཐམས་ཅད་པ་ཞེས་བྱའོ། 
ཀུན་གཞི་རྣམ་པར་ཤེས་པ་དང་། 
ཀུན་ནས་ཉོན་མོངས་པའི་ཆོས་དེ་དག་དུས་མཉམ་དུ་གཅིག་གི་རྒྱུ་ཉིད་དུ་གཅིག་འགྱུར་བར་ཇི་ལྟར་བལྟ་ཞེ་ན། 
དཔེར་ན་མར་མེའི་མེ་ལྕེ་འབྱུང་བ་དང་། 
སྙིང་པོ་ཚིག་པ་[^74K]ཕན་ཚུན་དུས་མཉམ་པ་དང་། 
མདུང་[^75K]ཁྱིམ་ཡང་དུས་མཉམ་དུ་གཅིག་ལ་གཅིག་བརྟེན་ནས་མི་འགྱེལ་བ་དེ་[^76K]བཞིན་དུ་འདིར་ཡང་གཅིག་གི་རྒྱུ་ཉིད་དུ་གཅིག་འགྱུར་བར་བལྟའོ། 
།ཇི་ལྟར་ཀུན་གཞི་རྣམ་པར་ཤེས་པ་ཀུན་ནས་ཉོན་མོངས་པའི་ཆོས་རྣམས་ཀྱི་རྒྱུ་ཡིན་པ་དེ་ལྟར་ཀུན་ནས་ཉོན་མོངས་པའི་ཆོས་རྣམས་ཀྱང་ཀུན་གཞི་རྣམ་པར་ཤེས་པའི་རྒྱུའི་རྐྱེན་ཉིད་[^77K]དུ་རྣམ་པར་གཞག་སྟེ། 
རྒྱུའི་རྐྱེན་གཞན་མི་དམིགས་པའི་ཕྱིར་རོ། 
།བག་ཆགས་ཐ་དད་པ་མ་ཡིན་ཞིང་[^78K]སྣ་ཚོགས་མ་ཡིན་པ་ཆོས་ཐ་དད་པ་སྣ་ཚོགས་དག་གིས་རྒྱུར་ཅི་ལྟར་རུང་ཞེ་ན། 
དཔེར་ན་ཚིག་ཚི་གུའི་[^79K]གུའི་རྩི་སྣ་ཚོགས་ཀྱིས་[^80K]བསྒྱུར་བའི་རས་སྣ་ཚོགས་སུ་མི་སྣང་བ་གང་གི་ཚེ་ཚོན་གྱི་སྣོད་དུ་བཅུག་པ་དེའི་ཚེ་རས་ལ་ཚོན་རྣམས་ཀྱི་དབྱེ་བ་ཐ་དད་པ་རྣམ་པ་སྣ་ཚོགས་དུ་མ་སྟོན་པ་དེ་བཞིན་དུ། 
ཀུན་གཞི་རྣམ་པར་ཤེས་པ་བག་ཆགས་སྣ་ཚོགས་[^81K]ཀྱིས་བསྒོས་པ་ཡང་བག་ཆགས་ཀྱི་དུས་ན་སྣ་ཚོགས་མ་ཡིན་ཡང་འབྲས་བུ་མངོན་པར་འགྲུབ་པའི་ཚོན་གྱི་སྣོད་དུ་མངོན་པར་ཕྱོགས་ན་ཆོས་སྣ་ཚོགས་ཚད་མེད་པ་དག་སྟོན་ཏེ། 
འདི་ནི་ཐེག་པ་ཆེན་པོ་ལ་ཕྲ་བ་མཆོག་ཏུ་ཟབ་པའི་རྟེན་ཅིང་འབྲེལ་པར་འབྱུང་བའོ། 
།མདོར་བསྡུ་[^82K]ན་རྟེན་ཅིང་འབྲེལ་པར་འབྱུང་བ་[^83K]ནི་འདི་གཉིས་ཏེ། 
ངོ་བོ་ཉིད་རྣམ་པར་འབྱེད་པ་[^84K]ཅན་དང་། 
སྡུག་པ་དང་མི་སྡུག་པ་རྣམ་པར་འབྱེད་པ་ཅན་ནོ། 
།དེ་ལ་གང་ཀུན་གཞི་རྣམ་པར་ཤེས་པ་ལ་བརྟེན་ནས་ཆོས་རྣམས་འབྱུང་བ་དེ་ནི་ངོ་བོ་ཉིད་རྣམ་པར་འབྱེད་པ་ཅན་ཏེ། 
ངོ་བོ་ཉིད་སྣ་ཚོགས་རྣམ་པར་འབྱེད་པའི་[^85K]རྐྱེན་གྱི་དངོས་པོར་འགྱུར་བའི་ཕྱིར་རོ། 
།རྟེན་ཅིང་འབྲེལ་པར་འབྱུང་བའི་[^86K]ཡན་ལག་བཅུ་གཉིས་[^87K]གང་ཡིན་པ་དེ་ནི་སྡུག་པ་དང་མི་སྡུག་པ་རྣམ་པར་འབྱེད་པ་ཅན་ཏེ། 
བདེ་འགྲོ་དང་ངན་འགྲོ་དག་ཏུ་སྡུག་པ་དང་མི་སྡུག་པའི་ལུས་རྣམ་པར་དབྱེ་བ་སྣ་ཚོགས་ཀྱི་རྐྱེན་གྱི་དངོས་པོར་འགྱུར་བའི་ཕྱིར་རོ། 
།དེ་ལ་རྟེན་ཅིང་འབྲེལ་པར་འབྱུང་བ་དང་པོ་ཀུན་གཞི་རྣམ་པར་ཤེས་པ་ལ་རྨོངས་པ་དག་ཁ་ཅིག་ནི་རང་བཞིན་གྱི་རྒྱུ་ལས་བྱུང་བ་ཉིད་དུ་རྟོག། 
ཁ་ཅིག་ནི་སྔོན་བྱས་པ་ཉིད་ཀྱི་[^88K]རྒྱུ་ལས་བྱུང་བ་ཉིད་དུ་རྟོག། 
ཁ་ཅིག་ནི་དབང་ཕྱུག་གིས་སྤྲུལ་པའི་[^89K]རྒྱུ་ལས་བྱུང་བ་ཉིད་དུ་རྟོགཁ་ 
།ཁ་ཅིག་ནི་བདག་གི་རྒྱུ་ལས་བྱུང་བ་ཉིད་དུ་རྟོག[^90K]། 
ཁ་ཅིག་ནི་རྒྱུ་མེད་པ་དང་། 
རྐྱེན་མེད་པ་ཉིད་དུ་རྟོག་གོ། 
།རྟེན་ཅིང་འབྲེལ་པར་འབྱུང་བ་གཉིས་པ་ལ་རྨོངས་པ་དག་ནི་བདག་ལ་བྱེད་པ་པོ་དང་ཟ་བ་པོར་རྟོག་སྟེ། 
དཔེར་ན་མི་དམུས་ལོང་མང་ཞིག་ཡོད་ལ། 
དེ་དག་ཀྱང་གླང་པོ་ཆེ་མ་མཐོང་བ་ཤ་སྟག་ཅིག་སྟེ། 
དེ་དག་ལ་ལ་ལ་[^91K]ཞིག་གིས་གླང་པོ་ཆེ་བསྟན་ལ། 
དེ་དག་ལས་ཁ་ཅིག་གིས་ནི་གླང་པོ་ཆེ་དེའི་སྣ་ལ་རེག། 
།ཁ་ཅིག་གིས་ནི་མཆེ་བ་ལ་རེག། 
ཁ་ཅིག་གིས་ནི་རྣ་བ་ལ་རེག། 
ཁ་ཅིག་གིས་ནི་རྐང་པ་ལ་རེག། 
ཁ་ཅིག་གིས་ནི་མཇུག་མ་ལ་རེག། 
ཁ་ཅིག་གིས་ནི་སྒལ་ཚིགས་ལ་རེག་ལ་དེ་དག་ལ་[^92K]གླང་པོ་ཆེ་ཅི་འདྲ་ཞེས་དྲིས་པ་དང་། 
ཁ་ཅིག་ན་རེ་གཤོལ་མདའ་ལྟ་བུ་ཞིག་གོ་ཞེས་ཟེར། 
ཁ་ཅིག་ན་རེ་གཏུན་ཤིང་ལྟ་བུ་ཞིག་གོ་ཞེས་ཟེར། 
ཁ་ཅིག་ན་རེ་ཞིབ་མ་ལྟ་བུ་ཞིག་གོ་ཞེས་ཟེར། 
ཁ་ཅིག་ན་རེ་གཏུན་གྱི་གཞི་ལྟ་བུ་ཞིག་གོ་ཞེས་ཟེར། 
ཁ་ཅིག་ན་རེ་ཕྱགས་མ་ལྟ་བུ་ཞིག་གོ་ཞེས་ཟེར། 
ཁ་ཅིག་ན་རེ་ཕ་བོང་ལྟ་བུ་ཞིག་གོ་ཞེས་ཟེར་བ་དེ་བཞིན་དུ། 
འདི་ན་རྟེན་ཅིང་འབྲེལ་པར་འབྱུང་བ་རྣམ་པ་གཉིས་པོ་འདི་མི་[^93K]ཤེས་པ་མ་རིག་པས་དམུས་ལོང་བཞིན་[^94K]དུ་གྱུར་པ། 
གླང་པོ་ཆེ་ལྟ་བུའི་ཀུན་གཞི་རྣམ་པར་ཤེས་པའི་ངོ་བོ་ཉིད་དང་། 
རྒྱུ་དང་འབྲས་བུ་མི་ཤེས་པ་དག་ཀྱང་། 
ཁ་ཅིག་ནི་རང་བཞིན་རྒྱུ་ཉིད་དུ་སེམས། 
ཁ་ཅིག་ནི་སྔོན་བྱས་པའི་རྒྱུ་ལས་བྱུང་བར་སེམས། 
ཁ་ཅིག་ནི་དབང་ཕྱུག་ཡོད་པར་སེམས། 
ཁ་ཅིག་ནི་བདག་ཡོད་པར་སེམས། 
ཁ་ཅིག་ནི་རྒྱུ་མེད་པ་ལས་བྱུང་བར་[^95K]སེམས། 
ཁ་ཅིག་ནི་བྱེད་པ་པོར་སེམས། 
ཁ་ཅིག་ནི་ཟ་བ་པོར་སེམས་སོ། 
།མདོར་བསྡུ་ན་ཀུན་གཞི་རྣམ་པར་ཤེས་པའི་ངོ་བོ་ཉིད་ནི་རྣམ་པར་སྨིན་པའི་རྣམ་པར་ཤེས་པ་ས་བོན་ཐམས་ཅད་པ་སྟེ། 
དེས་ཁམས་གསུམ་པའི་ལུས་ཐམས་ཅད་དང་། 
འགྲོ་བ་ཐམས་ཅད་བསྡུས་སོ། 
།འདིར་ཚིགས་སུ་བཅད་པ། 
ཕྱི་དང་ནང་དང་མི་གསལ་བ། 
།གཉིས་དང་ཀུན་རྫོབ་ཉིད་དང་ནི། 
།དམ་པའི་དོན་ཏེ་དེ་དག་ཀུན། 
།ས་བོན་རྣམ་པ་དྲུག་ཏུ་འདོད། 
།སྐད་ཅིག་པ་དང་ལྷན་ཅིག་བྱུང[^96K]། 
།དེ་ནི་རྒྱུན་ཆགས་འབྱུང་བར་འདོད། 
།ངེས་དང་རྐྱེན་ལ་ལྟོས་པ་དང་། 
།རང་གི་འབྲས་བུས་བསྒྲུབས་པའོ། 
།བརྟེན་ལུང་མ་བསྟན་བསྒོ་བྱ་བ། 
།སྒོ་བར་བྱེད་དང་འབྲེལ་པ་ལ། 
།སྒོ་བྱེད་དེ་ལས་གཞན་ནི་མིན། 
།དེ་ནི་བག་ཆགས་མཚན་ཉིད་དོ། 
།དྲུག་པོ་དག་ལ་འབྲེལ་མེད་དེ། 
།ཐ་དད་གསུམ་དང་འབྲེལ་བའི་[^97K]ཕྱིར། 
།སྐད་ཅིག་ལྷན་ཅིག་མེད་པའི་ཕྱིར། 
།རིགས་ལ་བྱ་ན་གཞན་དུ་ཐལ། 
།ཕྱི་དང་ནང་གི་ས་བོན་དེ[^98K]། 
།བསྐྱེད་པ་[^99K]དང་ནི་འཕེན་པར་འདོད། 
།མ་བཏབ་ཤི་བ་འཕེན་པའི་ཕྱིར། 
།མདའ་ནི་བར་དུ་མི་ལྟུང་བཞིན། 
།ཕྱི་རོལ་གྱི་ས་བོན་ཇི་ལྟ་བ་བཞིན་དུ་ནང་གི་རྣམས་ཀྱི་ས་བོན་ཉིད་ནི་[^100K]དེ་ལྟ་མ་ཡིན་པའི་ཚིགས་སུ་བཅད་པ། 
ཕྱི་རོལ་ས་བོན་མ་བཏབ་བམ[^101K]། 
།ནང་གི་འདོད་པ་མ་ཡིན་ཏེ། 
།ཐོས་སོགས་བག་ཆགས་མེད་ན་ནི། 
།དེ་འབྲས་སྐྱེ་བ་མི་རིགས་ཕྱིར། 
།བྱས་དང་མ་བྱས་འཇིགས་[^102K]དང་ཕྲད། 
།ཉེས་པར་འགྱུར་བས་འགལ་ཕྱིར་རོ། 
།ནང་ནི་ཕྱི་རོལ་རྐྱེན་ཡིན་ཏེ། 
།འདི་ལྟར་དེ་ནི་བག་ཆགས་རྟེན། 
།ཡང་འཇུག་པའི་རྣམ་པར་ཤེས་པ་གཞན་གང་ཡིན་པ་དེ་ནི་ལུས་དང་འགྲོ་བ་ཐམས་ཅད་དུ་ཉེ་བར་སྤྱོད་པ་ཅན་དུ་བལྟ་སྟེ། 
དབུས་དང་མཐའ་རྣམ་པར་འབྱེད་པའི་ཚིགས་སུ་བཅད་པ་ལས། 
གཅིག་ནི་རྐྱེན་གྱི་[^103K]རྣམ་པར་ཤེས། 
།གཉིས་པ་ཉེ་བར་སྤྱོད་པ་ཅན། 
།ཉེ་བར་སྤྱོད་དང་ཡོངས་གཅོད་[^104K]དང་། 
དེ་ཡི་འཇུག་བྱེད་སེམས་ལས་བྱུང་། 
།ཞེས་ཇི་སྐད་གསུངས་པ་ལྟ་བུའོ། 
།རྣམ་པར་ཤེས་པ་དེ་གཉིས་ནི་གཅིག་གི་རྐྱེན་གཅིག་ཡིན་ཏེ། 
ཆོས་མངོན་པའི་མདོ་ལས། 
ཆོས་ཀུན་རྣམ་པར་ཤེས་ལ་སྦྱོར། 
།དེ་དག་ལ་ཡང་དེ་དེ་བཞིན། 
།ཕན་ཚུན་འབྲས་བུའི་དངོས་པོ་དང་། 
།རྒྱུ་ཡི་དངོས་པོར་རྟག་[^105K]ཏུ་སྦྱོར། 
།ཞེས་ཚིགས་སུ་བཅད་པ་གསུངས་སོ། 
།གལ་ཏེ་རྟེན་ཅིང་འབྲེལ་པར་འབྱུང་བ་དང་པོ་ལ་རྣམ་པར་ཤེས་པ་དེ་དག་[^106K]ཕན་ཚུན་དུ་རྒྱུའི་རྐྱེན་ཡིན་ན། 
འོ་ན་རྟེན་ཅིང་འབྲེལ་བར་འབྱུང་བ་གཉིས་པ་ལ་གང་གི་རྐྱེན་ཞེས་བྱ་ཞེ་ན། 
བདག་པོའི་རྐྱེན་ཏོ། 
།ཡང་རྣམ་པར་ཤེས་པ་དྲུག་པོ་དག་རྐྱེན་དུ་ཞིག་གིས་[^107K]སྐྱེ་ཞེ་ན། 
བདག་པོ་དང་། 
དམིགས་པ་དང་། 
དེ་མ་ཐག་པའི་རྐྱེན་རྣམས་ཀྱིས་[^108K]སྐྱེའོ། 
།རྟེན་ཅིང་འབྲེལ་པར་འབྱུང་བ་རྣམ་པ་[^109K]གསུམ་པོ་འཁོར་བ་པ་དང་། 
འདོད་པ་དང་མི་འདོད་པའི་འགྲོ་བ་པ་[^110K]དང་། 
ཉེ་བར་སྤྱོད་པ་ཅན་གྱི་རྐྱེན་ནི་བཞི་པོ་འདི་དག་ཡིན་ནོ། 
།འདི་ནི་ཀུན་གཞི་རྣམ་པར་ཤེས་པ་རྣམ་གྲངས་དང་མཚན་ཉིད་ཀྱིས་རྣམ་པར་གཞག་པའོ། 
།ཇི་ལྟར་ཀུན་གཞི་རྣམ་པར་ཤེས་པ་ཉིད་རྣམ་གྲངས་འདི་དག་གིས་བསྟན་པ་དང་། 
དེ་བཞིན་དུ་མཚན་ཉིད་ཀྱང་བསྟན་པ་ལྟར་འཇུག་པའི་རྣམ་པར་ཤེས་པ་ནི་མ་ཡིན་པར་དེ་ཅིས་[^111K]མངོན་ཞེ་ན། 
དེ་ལྟར་རྣམ་པར་གཞག་པའི་ཀུན་གཞི་རྣམ་པར་ཤེས་པ་མེད་པར། 
འདི་ལྟར་ཀུན་ནས་ཉོན་མོངས་པ་དང་རྣམ་པར་བྱང་བ་མི་རུང་སྟེ། 
ཉོན་མོངས་པའི་ཀུན་ནས་ཉོན་མོངས་པ་དང་། 
ལས་ཀྱི་ཀུན་ནས་ཉོན་མོངས་པ་དང་། 
སྐྱེ་བའི་ཀུན་ནས་ཉོན་མོངས་པ་ཡང་མི་རུང་ངོ་། 
།འཇིག་རྟེན་པ་དང་། 
འཇིག་རྟེན་ལས་འདས་པའི་རྣམ་པར་བྱང་བ་ཡང་མི་རུང་ངོ་། 
།ཉོན་མོངས་པའི་ཀུན་ནས་ཉོན་མོངས་པ་ཇི་ལྟར་མི་རུང་ཞེ་ན། 
འདི་ལྟར་ཉོན་མོངས་པ་དང་། 
ཉེ་བའི་ཉོན་མོངས་པས་བག་ཆགས་ས་བོན་ཉིད་དུ་བྱས་པ་ནི་རྣམ་པར་ཤེས་པའི་ཚོགས་དྲུག་པོ་དག་ལ་མི་རུང་སྟེ། 
འདི་ལྟར་མིག་གི་རྣམ་པར་ཤེས་པ་གང་འདོད་ཆགས་ལ་སོགས་པ་ཉོན་མོངས་པ་དང་། 
ཉེ་བའི་ཉོན་མོངས་པ་གང་དག་དང་ལྷན་ཅིག་སྐྱེས་ཤིང་འགགས་པ་དེ་ཉིད་[^112K]ལ་དེ་དག་གི་ས་བོན་གྱི་དངོས་པོར་བག་ཆགས་བསྒོས་པར་འགྱུར་གྱི་གཞན་ལ་ནི་མ་ཡིན་ནོ། 
།མིག་གི་རྣམ་པར་ཤེས་པ་འགགས་པ་རྣམ་པར་ཤེས་པ་གཞན་གྱིས་[^113K]བར་དུ་ཆོད་པ་དེ་ལ་ནི་བག་ཆགས་མེད་ཅིང་བག་ཆགས་ཀྱི་གནས་ཀྱང་མི་དམིགས་ཏེ། 
མིག་གི་རྣམ་པར་ཤེས་པ་སྔར་འགགས་པ་ནི་མེད་པ་རྣམ་པར་ཤེས་པ་གཞན་གྱིས་བར་དུ་ཆོད་པ་ཡིན་པས། 
མེད་པ་འདས་པ་དེ་ལས་འདོད་ཆགས་ལ་སོགས་པ་[^114K]དང་བཅས་པ་འབྱུང་དུ་མི་རུང་སྟེ། 
འདས་པའི་ལས་ལས་རྣམ་པར་སྨིན་པའི་འབྲས་བུ་འབྱུང་བ་བཞིན་ནོ། 
།མིག་གི་རྣམ་པར་ཤེས་པ་འདོད་ཆགས་ལ་སོགས་པ་དང་ལྷན་ཅིག་འབྱུང་བ་དེ་ལ་ཡང་བག་ཆགས་མི་རུང་ངོ་། 
།རེ་ཞིག་འདོད་ཆགས་ལ་ནི་མ་ཡིན་ཏེ། 
འདོད་ཆགས་ནི་དེ་ལ་བརྟེན་པའི་[^115K]ཕྱིར་དང་། 
མི་བརྟེན་པའི་ཕྱིར་རོ། 
།རྣམ་པར་ཤེས་པ་གཞན་དག་ལ་ཡང་མ་ཡིན་ཏེ། 
རྣམ་པར་ཤེས་པ་རྣམས་ཀྱི་གནས་ཐ་དད་པའི་ཕྱིར་དང་། 
ལྷན་ཅིག་འབྱུང་བ་དང་འགག་པ་[^116K]མེད་པའི་ཕྱིར་རོ། 
།རང་གི་དངོས་པོ་ལ་ཡང་མ་ཡིན་ཏེ། 
རང་གི་དངོས་པོ་ནི་ལྷན་ཅིག་འབྱུང་བ་དང་། 
འགག་པ་མེད་པ་ཉིད་ཀྱི་[^117K]ཕྱིར་རོ། 
།དེ་ལྟ་བས་ན་མིག་གི་རྣམ་པར་ཤེས་པ་ལ་འདོད་ཆགས་ལ་སོགས་པ་[^118K]ཉོན་མོངས་པ་དང་ཉེ་བའི་[^119K]པས་བག་ཆགས་བསྒོས་པར་མི་རུང་ངོ་། 
།རྣམ་པར་ཤེས་པ་དེ་ལ་རྣམ་པར་ཤེས་པས་བསྒོས་པར་ཡང་མི་རུང་ངོ་སྟེ། 
[^120K]མིག་གི་རྣམ་པར་ཤེས་པ་ལ་ཇི་ལྟ་བ་[^121K]བཞིན་དུ་འཇུག་པའི་རྣམ་པར་ཤེས་པ་ལྷག་མ་རྣམས་ལ་ཡང་ཅི་རིགས་སུ་རིག་པར་བྱའོ། 
།གང་ཡང་ས་གོང་མ་འདུ་ཤེས་མེད་པ་མེད་པ་[^122K]ནས་འཆི་འཕོས་ཏེ། 
འདིར་སྐྱེས་པ་རྣམས་ཀྱི་རྣམ་པར་ཤེས་པ་ཉོན་མོངས་པ་དང་ཉེ་བའི་ཉོན་མོངས་པས་ཉོན་མོངས་པར་གྱུར་པ་ཐོག་མ་ཉིད་དུ་སྐྱེ་བ་དེ་ཡང་ས་བོན་མེད་པར་སྐྱེ་བར་འགྱུར་ཏེ། 
བག་ཆགས་དེ་གནས་དང་བཅས་པར་འདས་པས་མེད་པའི་ཕྱིར་རོ། 
།ཉོན་མོངས་པའི་གཉེན་པོའི་རྣམ་པར་ཤེས་པ་བྱུང་ན་དེ་མ་ཡིན་པ་གཞན་འཇིག་རྟེན་པའི་རྣམ་པར་ཤེས་པ་ཐམས་ཅད་ནི་འགགས་ན། 
ཀུན་གཞི་རྣམ་པར་ཤེས་པ་མེད་པར་གཉེན་པོའི་རྣམ་པར་ཤེས་པ་དེ་ནི་ཉོན་མོངས་པ་དང་ཉེ་བའི་ཉོན་མོངས་པའི་ས་བོན་དང་བཅས་པར་མི་རུང་སྟེ། 
ངོ་བོ་ཉིད་ཀྱིས་རྣམ་པར་གྲོལ་བ་[^123K]དང་ཉོན་མོངས་པ་རྣམས་དང་ལྷན་ཅིག་འབྱུང་བ་དང་འགག་པ་[^124K]མེད་པའི་ཕྱིར་རོ། 
།ཀུན་གཞི་རྣམ་པར་ཤེས་པ་མེད་ན། 
དེའི་འོག་ཏུ་ཡང་འཇུག་པའི་[^125K]རྣམ་པར་ཤེས་པ་འབྱུང་བ་ན་བག་ཆགས་དེ་གནས་དང་བཅས་ཏེ་འདས་ནས་ཡུན་རིང་སྟེ། 
མེད་པའི་ཕྱིར་ས་བོན་མེད་པ་ལས་སྐྱེ་བར་འགྱུར་རོ། 
།དེ་ལྟ་བས་ན་ཀུན་གཞི་རྣམ་པར་ཤེས་པ་མེད་ན་ཉོན་མོངས་པའི་ཀུན་ནས་ཉོན་མོངས་པ་མི་རུང་ངོ་། 
།ལས་ཀྱི་ཀུན་ནས་ཉོན་མོངས་པ་ཇི་ལྟར་མི་རུང་ཞེ་ན། 
འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་མི་རུང་བའི་ཕྱིར་རོ། 
།དེ་མེད་ན་ལེན་པའི་རྐྱེན་གྱིས་སྲིད་པ་ཡང་མ་[^126K]རུང་བའི་ཕྱིར་རོ། 
།སྐྱེ་བའི་ཀུན་ནས་ཉོན་མོངས་པ་ཇི་ལྟར་མི་རུང་ཞེ་ན། 
ཉིད་མཚམས་སྦྱོར་བ་སྤྲེལ་བ་མི་རུང་བའི་ཕྱིར་རོ། 
།མཉམ་པར་མ་བཞག་པའི་ས་ནས་ཤི་འཕོས་པའི་ཡིད་བར་མ་དོའི་སྲིད་པ་ན་གནས་པའི་ཚེ། 
ཡིད་ཀྱི་རྣམ་པར་ཤེས་པ་ཉོན་མོངས་པ་ཅན་གྱིས་ཉིད་མཚམས་སྦྱོར་བ་སྤྲེལ་ཏེ། 
ཡིད་ཀྱི་རྣམ་པར་ཤེས་པ་ཉོན་མོངས་པ་ཅན་དེ་ནི་བར་མ་དོའི་སྲིད་པར་འགགས་[^127K]ལ། 
རྣམ་པར་ཤེས་པ་ཡང་མའི་མངལ་དུ་ནུར་ནུར་པོ་ཉིད་དུ་བརྒྱལ་ལོ། 
།གལ་ཏེ་ཡིད་ཀྱི་རྣམ་པར་ཤེས་པ་དེ་ཉིད་བརྒྱལ་ན་ནི་བརྒྱལ་བ་དེ་ལ་[^128K]བརྟེན་ནས་ཡིད་ཀྱི་[^129K]རྣམ་པར་ཤེས་པ་མའི་མངལ་དུ་འཇུག་པར་འགྱུར་ཏེ། 
དེས་ན་ཡིད་ཀྱི་རྣམ་པར་ཤེས་པ་གཉིས་ལྷན་ཅིག་ཏུ་མའི་མངལ་དུ་འཇུག་པར་འགྱུར་རོ། 
།ཡིད་ཀྱི་རྣམ་པར་ཤེས་པ་བརྒྱལ་བ་དེ་ནི་ཡིད་ཀྱི་རྣམ་པར་ཤེས་པ་ཉིད་དུ་མི་རིགས་ཏེ། 
དུས་རྟག་ཏུ་ཉོན་མོངས་པ་ཅན་གནས་ཡིན་པ་དང་། 
ཡིད་ཀྱི་རྣམ་པར་ཤེས་པའི་དམིགས་པ་ལ་མི་དམིགས་པའི་ཕྱིར་རོ། 
།ཡིད་ཀྱི་རྣམ་པར་ཤེས་པ་དེ་བརྒྱལ་བ་ཡིན་དུ་ཆུག་ན་ཡང་ཅི་ཡིད་ཀྱི་རྣམ་པར་ཤེས་པ་བརྒྱལ་བ་དེ་ས་བོན་ཐམས་ཅད་པ་ཡིན་ནམ། 
འོན་ཏེ་གང་དེ་ལ་[^130K]བརྟེན་ནས་ཞུགས་པ་ཡིན། 
གལ་ཏེ་གང་བརྒྱལ་བ་དེ་ས་བོན་ཐམས་ཅད་པ་ཡིན་ན་ནི། 
དེས་ན་ཡིད་ཀྱི་རྣམ་པར་ཤེས་པ་ཞེས་བྱ་བ་ཀུན་གཞི་རྣམ་པར་ཤེས་པ་ཉིད་ཀྱི་རྣམ་གྲངས་ཀྱི་མིང་དུ་གཞག་པ་[^131K]ཡིན་ནོ[^132K]། 
།ཇི་སྟེ་དེ་ལ་བརྟེན་པ་ས་བོན་ཐམས་ཅད་པ་ཡིན་ན་[^133K]ནི། 
།དེས་ན་གང་གནས་ཀྱི་དངོས་པོས་རྒྱུར་གྱུར་པའི་རྣམ་པར་ཤེས་པ་དེ་ཡང་ས་བོན་ཐམས་ཅད་པ་མ་ཡིན་ན། 
གང་རྟེན་པ་འབྲས་བུར་གྱུར་པ་དེ་ལྟ་ས་བོན་ཐམས་ཅད་པར་རུང་རེ་སྐན[^134K]། 
དེའི་ཕྱིར་རྣམ་པར་ཤེས་པ་བརྒྱལ་བ་གང་ཡིན་པ་དེ་ནི་[^135K]ཡིད་ཀྱི་རྣམ་པར་ཤེས་པ་མ་ཡིན་གྱི། 
དེ་ནི་རྣམ་པར་སྨིན་པའི་རྣམ་པར་ཤེས་པ་སྟེ་དེ་[^136K]ས་བོན་ཐམས་ཅད་པའོ་ཞེས་བྱ་བ་དེར་གྲུབ་བོ། 
།ཉིད་མཚམས་སྦྱོར་བ་སྤྲེལ་ཟིན་པ་རྣམས་ཀྱི་དབང་པོ་གཟུགས་ཅན་འཛིན་པར་བྱེད་བ་ཡང་དེ་ལས་གཞན་རྣམ་པར་སྨིན་པའི་རྣམ་པར་ཤེས་པར་མི་འཐད་དེ། 
དེ་མ་ཡིན་པའི་རྣམ་པར་ཤེས་པ་གཞན་རྣམས་ནི་གནས་སོ་སོར་ངེས་པ་དང་མི་བརྟེན་པའི་ཕྱིར་རོ། 
།རྣམ་པར་ཤེས་པ་མེད་པའི་དབང་པོ་གཟུགས་ཅན་ནི་མི་རུང་ངོ་། 
།རྣམ་པར་ཤེས་པ་དང་། 
མིང་དང་གཟུགས་མདུང་ཁྱིམ་ལྟར་གཅིག་ལ་གཅིག་བརྟེན་པའི་ཚུལ་གྱིས་འདུག་པ་གང་ཡིན་པ་དེ་ཡང་། 
རྣམ་པར་སྨིན་པའི་རྣམ་པར་ཤེས་པ་མེད་ན་མི་རུང་ངོ་། 
།རྣམ་པར་ཤེས་པ་གཞན་ནི་སེམས་ཅན་འབྱུང་པོ་རྣམས་ཀྱི་ཟས་སུ་ཡང་མི་རུང་སྟེ། 
རྣམ་པར་སྨིན་པའི་རྣམ་པར་ཤེས་པ་མེད་ན། 
རྣམ་པར་སྨིན་པའི་རྣམ་པར་ཤེས་པ་དྲུག་པོ་རྣམས་ལས་གང་ཡང་རུང་བས། 
ཁམས་གསུམ་པའི་སེམས་ཅན་འབྱུང་པོ་རྣམས་ཀྱི་ཟས་བྱེད་པ་ནི་མི་དམིགས་སོ། 
།འདི་ནས་ཤི་འཕོས་ཏེ་མཉམ་པར་གཞག་པའི་སར་སྐྱེ་བ་ན། 
ཡིད་ཀྱི་རྣམ་པར་ཤེས་པ་ཉོན་མོངས་པ་ཅན་མཉམ་པར་མ་བཞག་པས་ཉིད་མཚམས་སྦྱོར་ཞིང་[^137K]སྤྲེལ་བ་ཡང་རྣམ་པར་སྨིན་པའི་རྣམ་པར་ཤེས་པ་མེད་ན། 
དེའི་ས་བོན་མཉམ་པར་མ་བཞག་པའི་སེམས་ཉོན་མོངས་པ་ཅན་གྱི་[^138K]ས་བོན་དང་ལྡན་པ་གཞན་དེ་མི་འཐད་དོ། 
།ཡང་གཟུགས་མེད་པའི་ཁམས་སུ་སྐྱེས་པའི་[^139K]ཉོན་མོངས་པ་ཅན་གྱི་དགེ་བའི་སེམས་ཡོད་པ་རྣམས་ལ་ཉོན་མོངས་པ་ཅན་གྱི་དགེ་བའི་སེམས་ཀྱང་། 
ས་བོན་ཐམས་ཅད་རྣམ་པར་སྨིན་པའི་རྣམ་པར་ཤེས་པ་མེད་ན། 
ས་བོན་མེད་ཅིང་གཞི་མེད་པར་འགྱུར་རོ། 
།དེ་ཉིད་ན་འཇིག་རྟེན་ལས་འདས་པའི་སེམས་མངོན་པར་བྱེད་པའི་ཚེ་དེ་མ་ཡིན་པ་གཞན་འཇིག་རྟེན་པའི་སེམས་མེད་པར་འགྱུར་བས་དེའི་འགྲོ་བ་ལྡོག་པ་ཉིད་དུ་འགྱུར་རོ། 
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་དུ་སྐྱེས་པ་རྣམས་ཀྱང་ཅི་ཡང་མེད་པའི་སྐྱེ་མཆེད་པའི་འཇིག་རྟེན་ལས་འདས་པའི་སེམས་མངོན་དུ་བྱེད་པ་ན། 
དེ་དག་གི་འགྲོ་བ་གཉི་ག་ལྡོག་པར་འགྱུར་ཏེ། 
འཇིག་རྟེན་ལས་འདས་པའི་རྣམ་པར་ཤེས་པ་དེའི་གནས་ནི། 
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་འགྲོ་བ་ཡང་མ་ཡིན་ཞིང་ཅི་ཡང་མེད་པའི་སྐྱེ་མཆེད་ཀྱི་འགྲོ་བ་ཡང་གནས་མ་ཡིན་ལ། 
མྱ་ངན་ལས་འདས་པའི་འགྲོ་བ་ཡང་གནས་སུ་མི་རུང་ངོ་། 
།ལེགས་པར་བྱ་བ་བྱེད་པའམ། 
ཉེས་པར་བྱ་བ་བྱེད་པ་འཆི་འཕོ་བ་ན་ལུས་སྨད་དམ་སྟོད་ནས་རིམ་གྱིས་དྲོད་ཡལ་བར་འགྱུར་བ་ཡང་ཀུན་གཞི་རྣམ་པར་ཤེས་པ་མེད་ན་མི་རུང་སྟེ། 
དེ་ལྟ་བས་ན་[^140K]སྐྱེ་བའི་ཀུན་ནས་ཉོན་མོངས་པ་ཡང་ས་བོན་ཐམས་ཅད་པ་རྣམ་པར་སྨིན་པའི་རྣམ་པར་ཤེས་པ་མེད་ན་མི་རུང་ངོ་། 
།ཇི་ལྟར་ན་འཇིག་རྟེན་པའི་རྣམ་པར་བྱང་བ་ཡང་མི་རུང་ཞེ་ན། 
འདི་ལྟར་འདོད་པ་རྣམས་ལས་འདོད་ཆགས་དང་མ་བྲལ་བ་གཟུགས་ན་སྤྱོད་པའི་སེམས་མ་ཐོབ་པས་འདོད་པ་ན་སྤྱོད་པའི་དགེ་བའི་སེམས་ཉིད་ཀྱིས་[^141K]འདོད་པའི་འདོད་ཆགས་དང་བྲལ་བར་བྱ་བའི་ཕྱིར་རབ་ཏུ་སྦྱོར་བ་[^142K]ན། 
འདོད་པ་ན་སྤྱོད་པའི་སྦྱོར་བ་ལས་བྱུང་བའི་སེམས་དེ་ཡང་གཟུགས་ན་སྤྱོད་པའི་སེམས་དང་ལྷན་ཅིག་འབྱུང་བ་དང་འགག་པ་[^143K]མེད་པའི་ཕྱིར་དེས་བསྒོས་པ་མེད་པས་དེ་ས་བོན་དུ་མི་རུང་ངོ་། 
།གཟུགས་ན་སྤྱོད་པའི་སེམས་འདས་པ་ཚེ་རབས་དུ་མར་སེམས་གཞན་གྱིས་བར་དུ་[^144K]བཅད་པ་དེ་ཡང་མེད་པའི་ཕྱིར་མཉམ་པར་གཞག་པའི་སེམས་དེའི་ས་བོན་ཉིད་དུ་མི་རུང་ངོ་། 
།དེ་བཞིན་དུ་འདོད་ཆགས་དང་བྲལ་བ་ཉིད་ཀྱི་ས་བོན་[^145K]ཐམས་ཅད་ལ་ཡང་ཅི་རིགས་སུ་སྦྱར་བར་བྱའོ། 
།དེ་ལྟ་བས་ན་[^146K]གང་ས་བོན་ཐམས་ཅད་པ་རྣམ་པར་སྨིན་པའི་རྣམ་པར་ཤེས་པ་གཅིག་ནས་གཅིག་ཏུ་བརྒྱུད་དེ་འོངས་པ་དེ་ནི་གཟུགས་ན་སྤྱོད་པའི་མཉམ་པར་གཞག་པའི་སེམས་དེའི་རྒྱུའི་རྐྱེན་ཡིན་ལ། 
སྦྱོར་བ་ལས་བྱུང་བའི་དགེ་བའི་སེམས་དེ་ནི་བདག་པོའི་རྐྱེན་ཡིན་པར་དེ་གྲུབ་བོ། 
།དེ་བཞིན་དུ་འཇིག་རྟེན་ལས་འདས་པའི་རྣམ་པར་བྱང་བ་ཡང་ས་བོན་ཐམས་ཅད་པ་རྣམ་པར་སྨིན་པའི་རྣམ་པར་ཤེས་པ་མེད་ན་མི་རུང་སྟེ། 
ཇི་ལྟར་ན་འཇིག་རྟེན་ལས་འདས་པའི་རྣམ་པར་བྱང་བ་མི་[^147K]རུང་ཞེ་ན། 
གཞན་གྱི་སྒྲ་ལ་བརྟེན་པ་[^148K]དང་སོ་སོ་རང་གི་ཚུལ་བཞིན་ཡིད་ལ་བྱེད་པ་ལ་བརྟེན་ནས། 
དེའི་རྒྱུ་ལས་ཡང་དག་པའི་ལྟ་བ་འབྱུང་ངོ་ཞེས་བཅོམ་ལྡན་འདས་ཀྱིས་བཀའ་སྩལ་པ[^149K]། 
གཞན་གྱི་སྒྲ་ལས་ཡིད་ལ་བྱེད་པ་དེས་རྣ་བའི་རྣམ་པར་ཤེས་པའམ། 
ཡིད་ཀྱི་རྣམ་པར་ཤེས་པའམ། 
དེ་གཉི་ག་ལ་བག་ཆགས་སུ་བསྒོས་པར་འགྱུར་གྲང་ན། 
དེ་ལ་ཆོས་དེ་དག་ཚུལ་བཞིན་ཡིད་ལ་བྱེད་པ་ན་རྣ་བའི་རྣམ་པར་ཤེས་པ་ནི་རེ་ཞིག་མི་འབྱུང་ངོ་། 
།ཡིད་ཀྱི་རྣམ་པར་ཤེས་པ་ཡང་དེ་ལས་གཞན་པའི་རྣམ་པར་ཤེས་པ་རྣམ་པར་གཡེང་བས་བར་དུ་[^150K]ཆོད་ལ། 
གང་གི་ཚེ་ཚུལ་བཞིན་ཡིད་ལ་བྱེད་པ་དང་མཚུངས་པར་ལྡན་པའི་སེམས་བྱུང་བ་དེའི་ཚེ། 
ཡིད་ཀྱི་རྣམ་པར་ཤེས་པ་ཐོས་པའི་བག་ཆགས་བསྒོས་པ་དེ་ནི་བག་ཆགས་དང་བཅས་ཏེ་འགགས་ཤིང་འདས་ནས་ཡུན་རིང་དུ་ལོན་ཏེ་མེད་ན། 
ཕྱིས་དེའི་ས་བོན་ཅན་ཚུལ་བཞིན་ཡིད་ལ་བྱེད་པ་དང་མཚུངས་པར་ལྡན་པའི་སེམས་གང་ལས་འབྱུང་བར་འགྱུར། 
གང་ཡང་ཚུལ་བཞིན་ཡིད་ལ་བྱེད་པ་དང་མཚུངས་པར་ལྡན་པའི་[^151K]འཇིག་རྟེན་པའི་སེམས་དེ་ནི། 
ཡང་དག་པའི་ལྟ་བ་དང་མཚུངས་པར་ལྡན་པའི་[^152K]འཇིག་རྟེན་ལས་འདས་པའི་སེམས་དང་ནམ་ཡང་ལྷན་ཅིག་ཏུ་སྐྱེས་པ་དང་འགག་པ་[^153K]མེད་དེ། 
དེའི་ཕྱིར་དེས་བསྒོས་པ་མ་ཡིན་ནོ། 
།མ་བསྒོས་པའི་ཕྱིར་དེ་ས་བོན་དུ་མི་རུང་སྟེ། 
དེ་ལྟ་བས་ན་འཇིག་རྟེན་ལས་འདས་པའི་རྣམ་པར་བྱང་བ་ཡང་ས་བོན་ཐམས་ཅད་པ་རྣམ་པར་སྨིན་པའི་རྣམ་པར་ཤེས་པ་མེད་ན་མི་རུང་སྟེ། 
དེ་ལ་ཐོས་པའི་བག་ཆགས་ཀྱིས་ནི་དེའི་ས་བོན་ཡོངས་སུ་འཛིན་པར་མི་རིགས་པའི་ཕྱིར་རོ། 
།ས་བོན་ཐམས་ཅད་པ་རྣམ་པར་སྨིན་པའི་རྣམ་པར་ཤེས་པ་ནི་ཀུན་ནས་ཉོན་མོངས་པའི་རྒྱུ་ཡིན་ན་[^154K]དེའི་གཉེན་པོ་འཇིག་རྟེན་ལས་འདས་པའི་སེམས་ཀྱི་ས་བོན་དུ་ཇི་ལྟར་རུང་། 
འཇིག་རྟེན་ལས་འདས་པའི་སེམས་ནི་མ་འདྲེས་པ་སྟེ། 
དེ་བས་ན་དེའི་བག་ཆགས་ནི་མེད་པ་ཉིད་དོ། 
།བག་ཆགས་དེ་མེད་ན་ས་བོན་གང་ལས་འབྱུང་བ་བརྗོད་དགོས་སོ་ཞེ་ན། 
ཆོས་ཀྱི་དབྱིངས་ཤིན་ཏུ་རྣམ་པར་དག་པའི་རྒྱུ་མཐུན་པ་ཐོས་པའི་བག་ཆགས་ས་བོན་ལས་དེ་འབྱུང་ངོ་། 
།ཐོས་པའི་བག་ཆགས་གང་ཡིན་པ་དེ་ཡང་ཅི་ཀུན་གཞི་རྣམ་པར་ཤེས་པའི་ངོ་བོ་ཉིད་ཡིན་ནམ། 
གལ་ཏེ་ཀུན་གཞི་རྣམ་པར་ཤེས་པའི་ངོ་བོ་ཉིད་ཡིན་ན་ནི། 
ཇི་ལྟར་དེའི་གཉེན་པོའི་ས་བོན་དུ་རུང་། 
ཇི་སྟེ་དེའི་ངོ་བོ་ཉིད་མ་ཡིན་ན་ནི་དེས་ན་[^155K]ཐོས་པའི་བག་ཆགས་ཀྱི་ས་བོན་དེའི་གནས་ཅི་ཞིག་ཡིན་པར་བལྟ་ཞེ་ན། 
སངས་རྒྱས་རྣམས་ཀྱི་བྱང་ཆུབ་ལ་བརྟེན་ནས་ཐོས་པའི་བག་ཆགས་སུ་གྱུར་པ་གང་ཡིན་པ་གནས་གང་ལ་འཇུག་པ་དེ་ལྷན་ཅིག་འདུག་པའི་[^156K]ཚུལ་གྱིས་རྣམ་པར་སྨིན་པའི་རྣམ་པར་ཤེས་པ་ལ་འཇུག་སྟེ། 
འོ་མ་དང་ཆུ་བཞིན་ནོ། 
།དེ་ནི་ཀུན་གཞི་རྣམ་པར་ཤེས་པ་མ་ཡིན་ཏེ། 
དེའི་གཉེན་པོའི་ས་བོན་ཉིད་ཡིན་པའི་ཕྱིར་རོ། 
།དེ་ལ་[^157K]བག་ཆགས་ཆུང་ངུ་ལ་བརྟེན་ནས་བག་ཆགས་འབྲིང་པོར་[^158K]འགྱུར་རོ། 
།བག་ཆགས་འབྲིང་པོ་ལ་བརྟེན་ནས་བག་ཆགས་ཆེན་པོར་འགྱུར་ཏེ། 
ཐོས་པ་དང་བསམ་པ་དང་བསྒོམ་པ་ལན་མང་དུ་བྱ་བ་དང་ལྡན་པའི་ཕྱིར་རོ། 
།དེ་ལ་ཐོས་པའི་བག་ཆགས་ཀྱི་ས་བོན་ཆུང་ངུ་དང་འབྲིང་པོ་[^159K]དང་ཆེན་པོ་ཡང་ཆོས་ཀྱི་སྐུའི་ས་བོན་དུ་བལྟ་[^160K]སྟེ། 
ཀུན་གཞི་རྣམ་པར་ཤེས་པའི་གཉེན་པོ་ཡིན་པས་ཀུན་གཞི་རྣམ་པར་ཤེས་པའི་ངོ་བོ་ཉིད་མ་ཡིན་པ་དང་། 
འཇིག་རྟེན་པ་ཡིན་ཡང་འཇིག་རྟེན་ལས་འདས་པ་ཆོས་ཀྱི་དབྱིངས་ཤིན་ཏུ་རྣམ་པར་དག་པའི་རྒྱུ་མཐུན་པ་ཡིན་པས་འཇིག་རྟེན་ལས་འདས་པའི་སེམས་ཀྱི་ས་བོན་དུ་གྱུར་པའོ། 
།འདི་[^161K]ནི་འཇིག་རྟེན་ལས་འདས་པའི་སེམས་མ་བྱུང་དུ་ཟིན་ཀྱང་ཉོན་མོངས་པས་ཀུན་ནས་དཀྲིས་པའི་གཉེན་པོ་དང་། 
ངན་སོང་དུ་འགྲོ་བའི་གཉེན་པོ་དང་། 
ཉེས་པར་བྱས་པ་ཐམས་ཅད་དེ་ངེས་པར་བྱེད་པའི་གཉེན་པོ་ཡིན་ནོ། 
།སངས་རྒྱས་དང་བྱང་ཆུབ་སེམས་དཔའ་དང་ཕྲད་པའི་རྗེས་སུ་མཐུན་པའོ། 
།བྱང་ཆུབ་སེམས་དཔའ་ལས་དང་པོ་པ་རྣམས་ཀྱི་འཇིག་རྟེན་པ་ཡིན་ཡང་ཆོས་ཀྱི་སྐུར་བསྡུས་པ་དང་། 
ཉན་ཐོས་དང་རང་སངས་རྒྱས་རྣམས་ཀྱི་རྣམ་པར་གྲོལ་བའི་ལུས་སུ་བསྡུས་པར་ཡང་བལྟའོ། 
།དེ་ནི་ཀུན་གཞི་རྣམ་པར་ཤེས་པ་མ་ཡིན་གྱི། 
ཆོས་ཀྱི་སྐུ་དང་རྣམ་པར་གྲོལ་བའི་ལུས་སུ་བསྡུས་པ་སྟེ། 
ཆུང་ངུ་དང་འབྲིང་པོ་[^162K]དང་ཆེན་པོ་ཇི་ལྟ་ཇི་ལྟ་བུར་རིམ་གྱིས་འཕེལ་བ་དེ་ལྟ་དེ་ལྟ་བུར་རྣམ་པར་སྨིན་པའི་རྣམ་པར་ཤེས་པ་ཡང་འབྲི་[^163K]ཞིང་གནས་ཀྱང་འགྱུར་རོ། 
།གནས་རྣམ་པ་ཐམས་ཅད་དུ་གྱུར་ན་རྣམ་པར་སྨིན་པའི་རྣམ་པར་ཤེས་པ་ས་བོན་ཐམས་ཅད་པ་ཡང་ས་བོན་མེད་པར་གྱུར་པ་དང་རྣམ་པ་ཐམས་ཅད་དུ་སྤངས་པ་ཡང་ཡིན་ནོ། 
།[^164K]ཇི་ལྟར་ན་ཡང་[^165K]ཀུན་གཞི་རྣམ་པར་ཤེས་པ་དང་། 
ཀུན་གཞི་རྣམ་པར་ཤེས་པ་མ་ཡིན་པ་ཆུ་དང་འོ་མ་བཞིན་དུ་ལྷན་ཅིག་ཏུ་[^166K]གནས་པ་རྣམས་[^167K]རྣམ་པ་ཐམས་ཅད་དུ་འགྲིབ་པར་འགྱུར་ཞེ་ན། 
ངང་པས་ཆུ་ལས་འོ་མ་འཐུངས་པ་ལྟ་བུ་དང་། 
འཇིག་རྟེན་པའི་འདོད་ཆགས་དང་བྲལ་བ་ན། 
མཉམ་པར་གཞག་པ་མ་ཡིན་པའི་སའི་བག་ཆགས་འགྲིབ་སྟེ། 
མཉམ་པར་གཞག་པའི་སའི་བག་ཆགས་འཕེལ་ནས་གནས་གྱུར་པ་བཞིན་ནོ། 
།འགོག་པ་ལ་སྙོམས་པར་འཇུག་པ་རྣམས་ཀྱང་རྣམ་པར་ཤེས་པ་དང་མི་འབྲལ་ལོ་ཞེས་གསུངས་པའི་ཡང་ཕྱིར་དེ་ནི་རྣམ་པར་སྨིན་པའི་རྣམ་པར་ཤེས་པ་དང་མ་བྲལ་བར་རིགས་ཏེ། 
དེའི་གཉེན་པོར་འགོག་པའི་སྙོམས་པར་འཇུག་པ་སྐྱེ་བ་ནི་མ་ཡིན་ནོ། 
།དེ་ལས་ལངས་པ་རྣམས་ཀྱི་གདོད་འབྱུང་བ་ཡང་མ་ཡིན་ཏེ། 
རྣམ་པར་སྨིན་པའི་རྣམ་པར་ཤེས་པ་རྒྱུན་ཆད་ནས་[^168K]ཉིད་མཚམས་སྦྱོར་བ་མ་གཏོགས་པར་གཞན་དུ་འབྱུང་བ་[^169K]མེད་པའི་ཕྱིར་རོ། 
།གང་ཡང་འགོག་པའི་སྙོམས་པར་འཇུག་པ་ལ་ཡིད་ཀྱི་རྣམ་པར་ཤེས་པ་ཡོད་པས་སེམས་དང་བཅས་པ་སྙམ་དུ་སེམས་པ་དེའི་ལྟར་[^170K]ན་ཡང་སེམས་དེ་མི་རུང་སྟེ། 
སྙོམས་པར་འཇུག་པ་[^171K]མི་རུང་བའི་ཕྱིར་དང་། 
དམིགས་པ་དང་རྣམ་པ་མི་དམིགས་པའི་ཕྱིར་དང་། 
མི་དགེ་བ་དང་ལུང་དུ་མ་བསྟན་པར་མི་རིགས་པས། 
དགེ་བའི་རྩ་བ་དང་མཚུངས་པར་ལྡན་པར་འགྱུར་བའི་ཕྱིར་དང་། 
རེག་པ་དམིགས་པས་འདུ་ཤེས་པ་[^172K]དང་ཚོར་བ་ཀུན་ཏུ་འབྱུང་བར་འགྱུར་བའི་ཕྱིར་དང་། 
འདུ་ཤེས་རྒྱུན་ཆད་པ་ཙམ་དུ་འགྱུར་བས་དེའི་མཐུས་མཉམ་པར་གཞག་པར་འགྱུར་བའི་ཕྱིར་དང་། 
སེམས་པ་དང་དད་པ་ལ་སོགས་པ་དགེ་བའི་རྩ་བ་ཀུན་ཏུ་འབྱུང་བར་འགྱུར་བའི་ཕྱིར་དང་། 
རྟེན་ལས་བརྟེན་པ་དབྱེར་མི་རུང་བའི་ཕྱིར་དང་། 
དཔེ་ཡོད་པའི་ཕྱིར་དང་། 
ཀུན་ཏུ་འགྲོ་བ་ཉིད་ཡིན་པ་ལས་དེ་བཞིན་དུ་མེད་པའི་ཕྱིར་རོ། 
།དགེ་བ་དང་མི་དགེ་བ་དང་ལུང་དུ་མ་བསྟན་པར་[^173K]མི་འཐད་པའི་ཕྱིར་དེ་ཡང་མི་རུང་ངོ་། 
།གང་ཡང་གཟུགས་དང་སེམས་ཀྱི་མཇུག་ཐོགས་སུ་འབྱུང་བ་ཆོས་རྣམས་ཀྱི་ས་བོན་ཉིད་དུ་རྟོག་པ་དེའི་ཡང་གོང་མ་བཞིན་དུ་མི་འཐད་ཀྱི་སྟེང་དུ་གཟུགས་མེད་པ་དང་འདུ་ཤེས་མེད་པ་ནས་ཤི་འཕོས་པ་དང་། 
འགོག་པའི་སྙོམས་པར་འཇུག་པ་ལས་ལངས་པའི་དེ་ཡང་མི་རུང་ངོ་། 
དེ་མ་ཐག་པའི་རྐྱེན་ཉིད་[^174K]དུ་རུང་བ་མ་གཏོགས་པར་དགྲ་བཅོམ་པའི་ཐ་མའི་སེམས་ཀྱང་མི་རུང་བར་འགྱུར་རོ། 
།དེ་ལྟར་ན་ས་བོན་ཐམས་ཅད་ཐམས་ཅད་པ་[^175K]རྣམ་པར་སྨིན་པའི་རྣམ་པར་ཤེས་པ་མེད་ན་ཀུན་ནས་ཉོན་མོངས་པ་དང་རྣམ་པར་བྱང་བ་མི་རུང་ངོ་། 
།དེ་ལྟ་བས་ན་དེ་ཡོད་པ་ཉིད་དང་། 
ཇི་ལྟར་བཤད་པའི་མཚན་ཉིད་ཀྱང་འགྲུབ་བོ། 
།འདིར་ཚིགས་སུ་བཅད་པ། 
བྱང་ཆུབ་སེམས་དཔའ་བཟང་པོའི་སེམས། 
།རྣམ་པར་ཤེས་པ་ལྔ་སྤངས་པ། 
།བསྩལ་བ་[^176K]དེ་ལས་གཞན་པ་ལ། 
།སེམས་ནི་ཇི་ལྟར་འགྱུར་བར་བྱེད། 
།གཉེན་པོ་གྱུར་བ་ཡིན་ཞེས་བྱར། 
།སྤངས་པ་མིན་ཕྱིར་མི་རུང་ངོ་། 
།དེ་ནི་སྤངས་པ་ཡིན་ན་ཡང་། 
།རྒྱུ་འབྲས་ཐ་དད་མེད་པར་འགྱུར། 
།གལ་ཏེ་ས་བོན་བྲལ་བ་འམ། 
།དངོས་པོ་མེད་པར་འགྱུར་འདོད་ན། 
།དེ་མེད་པར་ནི་གཉིས་མེད་དེ། 
།འགྱུར་བ་རུང་བ་མ་ཡིན་ནོ། 
།ཀུན་གཞི་རྣམ་པར་ཤེས་པ་འདིའི་རབ་ཏུ་དབྱེ་བ་གང་ཞེ་ན། 
།མདོར་བསྡུ་ན་རྣམ་པ་གསུམ་དང་རྣམ་པ་བཞིར་བལྟ་བར་བྱའོ། 
།དེ་ལ་བག་ཆགས་རྣམ་པ་གསུམ་གྱི་བྱེ་བྲག་གིས་རྣམ་པ་གསུམ་སྟེ། 
མངོན་པར་བརྗོད་པའི་བག་ཆགས་ཀྱི་བྱེ་བྲག་དང་། 
བདག་ཏུ་ལྟ་བའི་བག་ཆགས་ཀྱི་བྱེ་བྲག་དང་། 
སྲིད་པའི་ཡན་ལག་གི་བག་ཆགས་ཀྱི་བྱེ་བྲག་གིས་སོ། 
།རྣམ་པ་བཞི་ནི་འཕེན་པས་རབ་ཏུ་དབྱེ་བ་དང་། 
རྣམ་པར་སྨིན་པས་རབ་ཏུ་དབྱེ་བ་དང་། 
རྒྱུ་ཉིད་དུ་རབ་ཏུ་དབྱེ་བ་དང་། 
མཚན་ཉིད་ཁོ་ནས་རབ་ཏུ་དབྱེ་བས་སོ། 
།དེ་ལ་འཕེན་པས་རབ་ཏུ་དབྱེ་བ་ནི་གང་རྣམ་པར་སྨིན་པའི་[^177K]བག་ཆགས་གསར་དུ་འབྱུང་བ་སྟེ། 
དེ་མེད་དུ་ཟིན་ན་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་དང་། 
ལེན་པའི་རྐྱེན་གྱིས་སྲིད་པ་མི་རུང་ངོ་། 
།དེ་ལ་རྣམ་པར་སྨིན་པས་རབ་ཏུ་དབྱེ་བ་ནི་གང་འདུ་བྱེད་དང་སྲིད་པའི་རྐྱེན་གྱིས་འགྲོ་བ་རྣམས་སུ་རྣམ་པར་སྨིན་པ་སྟེ། 
དེ་མེད་དུ་ཟིན་ན་ས་བོན་མེད་པས་ཡང་འབྱུང་བའི་ཆོས་རྣམས་སྐྱེ་བར་མི་རུང་ངོ་། 
།དེ་ལ་རྒྱུ་ཉིད་དུ་རབ་ཏུ་དབྱེ་བ་ནི་གང་དེ་ཉིད་ལ་[^178K]ཡིད་ཀྱིས་བདག་ཏུ་འཛིན་པའི་རྒྱུ་ཉིད་དེ་དེ་མེད་དུ་ཟིན་ན་ཡིད་ཀྱིས་[^179K]བདག་ཏུ་འཛིན་པའི་དམིགས་པ་མི་རུང་ངོ་། 
།དེ་ལ་མཚན་ཉིད་ཀྱིས་རབ་ཏུ་དབྱེ་བ་ནི། 
གང་དེ་ཉིད་ཀྱི་ཐུན་མོང་གི་མཚན་ཉིད་དང་། 
ཐུན་མོང་[^180K]མ་ཡིན་པའི་མཚན་ཉིད་དང་། 
ཚོར་བ་མེད་པ་འབྱུང་བའི་ས་བོན་གྱི་མཚན་ཉིད་དང་། 
ཚོར་བ་དང་བཅས་པ་འབྱུང་བའི་ས་བོན་གྱི་མཚན་ཉིད་དེ་ཐུན་མོང་ནི་སྣོད་ཀྱི་འཇིག་རྟེན་གྱི་ས་བོན་གང་ཡིན་པའོ། 
།ཐུན་མོང་མ་ཡིན་པ་དེ་ནི་སོ་སོ་རང་གི་སྐྱེ་མཆེད་ཀྱི་ས་བོན་གང་ཡིན་པའོ། 
།ཐུན་མོང་གང་ཡིན་པ་དེ་ནི་ཚོར་བ་མེད་པ་འབྱུང་བའི་ས་བོན་ནོ། 
།གཉེན་པོ་བྱུང་ན་ཐུན་མོང་མ་ཡིན་པ་མི་མཐུན་པའི་ཕྱོགས་དག་[^181K]གོ། 
།ཐུན་མོང་པ་གཞན་གྱི་རྣམ་པར་རྟོག་པས་ཡོངས་སུ་ཟིན་པ་ལ་ནི་མཐོང་བ་རྣམ་པར་དག་པར་འགྱུར་ཏེ། 
རྣལ་འབྱོར་བ་རྣམས་ཀྱི་མོས་པ་ཐ་དད་པས་དངོས་པོ་གཅིག་ལ་བལྟ་བར་བྱ་བ་ཐ་དད་པ་དམིགས་པ་བཞིན་ནོ། 
།འདིར་ཚིགས་སུ་བཅད་པ། 
།ཐུན་མོང་འཆིང་བ་སྤང་དཀའ་དང་། 
།ཡོངས་ཤེས་བྱ་བར་དཀའ་བར་འདོད། 
།ཕྱི་རོལ་མཚན་མ་ཆེན་པོ་ལས། 
།རྣལ་འབྱོར་བ་ཡི་ཐ་དད་སེམས། 
།དེ་ནི་འགགས་པར་མ་གྱུར་ཀྱང་། 
།དག་པ་རྣམས་ཀྱི་མཐོང་བ་དག། 
།སངས་རྒྱས་གཟིགས་པ་རྣམ་དག་ཕྱིར། 
།སངས་རྒྱས་ཞིང་ནི་རྣམ་པར་དག། 
།ཐུན་མོང་མ་ཡིན་པ་གང་ཡིན་པ་དེ་དག་ནི་ཚོར་བ་དང་བཅས་པ་འབྱུང་བའི་ས་བོན་ཏེ། 
དེ་མེད་དུ་ཟིན་ན་སྣོད་ཀྱི་འཇིག་རྟེན་དང་། 
སེམས་ཅན་གྱི་འཇིག་རྟེན་འབྱུང་བའི་བྱེ་བྲག་མི་རུང་ངོ་། 
།ཡང་གནས་ངན་ལེན་གྱི་མཚན་ཉིད་དང་། 
ཤིན་ཏུ་སྦྱངས་པའི་མཚན་ཉིད་དོ། 
།གནས་ངན་ལེན་གྱི་མཚན་ཉིད་ནི་ཉོན་མོངས་པ་དང་ཉེ་བའི་ཉོན་མོངས་པའི་ས་བོན་གང་ཡིན་པའོ། 
།ཤིན་ཏུ་སྦྱངས་པའི་མཚན་ཉིད་ནི་ཟག་པ་དང་བཅས་པའི་དགེ་བའི་ཆོས་ཀྱི་ས་བོན་གང་ཡིན་པ་སྟེ། 
དེ་མེད་དུ་ཟིན་ན་རྣམ་པར་སྨིན་པས་གནས་ཀྱི་ལས་སུ་མི་རུང་བ་དང་། 
ལས་སུ་རུང་བའི་བྱེ་བྲག་མི་རུང་བར་འགྱུར་རོ། 
།ཡང་སྤྱད་ཟིན་པ་དང་། 
མ་སྤྱད་པའི་མཚན་ཉིད་དེ་སྤྱད་ཟིན་པའི་མཚན་ཉིད་ནི་གང་དགེ་བ་དང་མི་དགེ་བའི་ས་བོན་གྱི་རྣམ་པར་སྨིན་པ་རྣམ་པར་སྨིན་ཟིན་པའོ། 
།མ་སྤྱད་པའི་མཚན་ཉིད་ནི་མངོན་པར་བརྗོད་པའི་བག་ཆགས་ཀྱི་ས་བོན་ཏེ། 
ཐོག་མ་མེད་པའི་དུས་ནས་སྤྲོས་པ་འབྱུང་བའི་[^182K]ས་བོན་ཡིན་པའི་ཕྱིར་རོ། 
།དེ་མེད་དུ་ཟིན་ན་དགེ་བ་དང་སྡིག་པའི་ལས་བྱས་ཤིང་བྱས་པ་འབྲས་བུ་འབྱིན་པས་སྤྱད་ཟིན་པ་ཡང་མི་རུང་ལ། 
མངོན་པར་བརྗོད་པའི་བག་ཆགས་གསར་དུ་འབྱུང་བ་ཡང་མི་རུང་ངོ་། 
།ཡང་ན་དཔེའི་མཚན་ཉིད་ནི་ཀུན་གཞི་རྣམ་པར་ཤེས་པ་དེ་སྒྱུ་མ་དང་། 
སྨིག་རྒྱུ་དང་རྨི་ལམ་དང་རབ་རིབ་ལྟ་བུའི་ཕྱིར་རོ། 
།དེ་མེད་དུ་ཟིན་ན་ཡང་དག་པ་མ་ཡིན་པ་ཀུན་རྟོག་པའི་ས་བོན་གྱིས་[^183K]ཕྱིན་ཅི་ལོག་གི་རྒྱུ་ཉིད་དུ་མི་རུང་ངོ་། 
།ཡང་མཐའ་དག་ཉིད་དང་། 
མཐའ་དག་ཉིད་མ་ཡིན་པའི་མཚན་ཉིད་དེ། 
བཅིངས་པ་མཐའ་དག་དང་ལྡན་པ་རྣམས་ཀྱི་ནི་མཐའ་དག་ཉིད་ཀྱི་མཚན་ཉིད་དོ། 
།འཇིག་རྟེན་པའི་འདོད་ཆགས་དང་བྲལ་བ་རྣམས་ཀྱི་ནི་ཉམས་པར་བྱས་པའི་མཚན་ཉིད་དོ། 
།ཉན་ཐོས་དང་བྱང་ཆུབ་སེམས་དཔའ་སློབ་པ་རྣམས་ཀྱི་ནི་ཕྱོགས་གཅིག་བཏོན་པའི་མཚན་ཉིད་དོ། 
།དགྲ་བཅོམ་པ་དང་རང་སངས་རྒྱས་དང་དེ་བཞིན་གཤེགས་པ་རྣམས་ཀྱི་ནི་ཉོན་མོངས་པའི་སྒྲིབ་པ་མཐའ་དག་བཏོན་པའི་[^184K]མཚན་ཉིད་དོ། 
།ཉོན་མོངས་པ་དང་ཤེས་བྱའི་སྒྲིབ་པ་མཐའ་དག་བཏོན་པའི་[^185K]མཚན་ཉིད་དེ་ཅི་རིགས་སུ་སྦྱར་རོ། 
།དེ་མེད་དུ་ཟིན་ན་ཀུན་ནས་ཉོན་མོངས་པ་རིམ་གྱིས་[^186K]ལྡོག་པར་མི་རུང་ངོ་། 
།ཅིའི་ཕྱིར་དགེ་བ་དང་མི་དགེ་བའི་ཆོས་རྣམས་ཀྱི་རྣམ་པར་སྨིན་པ་མ་བསྒྲིབས་ལ་ལུང་དུ་མ་བསྟན་པའི་རྣམ་པར་སྨིན་པ་ཞེས་བྱ་ཞེ་ན། 
འདི་ལྟར་མ་བསྒྲིབས་ལ་ལུང་དུ་མ་བསྟན་པ་ནི་དགེ་བ་དང་མི་དགེ་བ་དང་འགལ་བ་མེད་དེ། 
དགེ་བ་དང་མི་དགེ་བ་ནི་ཕན་ཚུན་མི་མཐུན་ནོ། 
།རྣམ་པར་སྨིན་པ་ཡང་དགེ་བ་དང་མི་དགེ་བར་གྱུར་ན་ནི་ཀུན་ནས་ཉོན་མོངས་པ་ལྡོག་པར་མི་རུང་ངོ་། 
།དེ་ལྟ་བས་ན་རྣམ་པར་སྨིན་པའི་རྣམ་པར་ཤེས་པ་ནི་མ་བསྒྲིབས་ལ་ལུང་དུ་མ་[^187K]བསྟན་པ་ཉིད་དོ། 
།ཤེས་བྱའི་གནས་བཤད་ཟིན་ཏོ། 
།། 
།བམ་པོ་གཉིས་པ། 
ཤེས་བྱའི་མཚན་ཉིད་ཇི་ལྟར་བལྟ་བར་བྱ་[^188K]ཞེ་ན། 
དེ་ནི་མདོར་བསྡུ་ན་རྣམ་པ་གསུམ་སྟེ། 
གཞན་གྱི་དབང་གི་མཚན་ཉིད་དང་། 
ཀུན་བརྟགས་པའི་[^189K]མཚན་ཉིད་དང་། 
ཡོངས་སུ་གྲུབ་པའི་མཚན་ཉིད་དོ། 
།དེ་ལ་གཞན་གྱི་དབང་གི་མཚན་ཉིད་གང་ཞེ་ན། 
གང་ཀུན་གཞི་རྣམ་པར་ཤེས་པའི་ས་བོན་ཅན་ཡང་དག་པ་མ་ཡིན་པ་ཀུན་རྟོག་པས་བསྡུས་པའི་རྣམ་པར་རིག་པའོ། 
།དེ་ཡང་གང་ཞེ་ན། 
ལུས་དང་ལུས་ཅན་དང་། 
ཟ་བ་པོའི་རྣམ་པར་རིག་པ་དང་། 
དེས་ཉེ་བར་སྤྱད་པར་བྱ་བའི་རྣམ་པར་རིག་པ་དང་། 
དེ་ལ་ཉེ་བར་སྤྱོད་པའི་རྣམ་པར་རིག་པ་དང་། 
དུས་ཀྱི་རྣམ་པར་རིག་པ་དང་། 
གྲངས་ཀྱི་རྣམ་པར་རིག་པ་དང་། 
ཡུལ་གྱི་རྣམ་པར་རིག་པ་དང་། 
ཐ་སྙད་ཀྱི་རྣམ་པར་རིག་པ་དང་། 
བདག་དང་གཞན་གྱི་བྱེ་བྲག་གི་རྣམ་པར་རིག་པ་དང་། 
བདེ་འགྲོ་དང་ངན་འགྲོ་དང་འཆི་འཕོ་དང་[^190K]སྐྱེ་བའི་རྣམ་པར་རིག་པའོ། 
།དེ་ལ་ལུས་དང་ལུས་ཅན་དང་ཟ་བ་པོའི་རྣམ་པར་རིག་པ་གང་ཡིན་པ་དང་། 
དེས་ཉེ་བར་སྤྱད་པར་བྱ་བའི་རྣམ་པར་རིག་པ་གང་ཡིན་པ་དང་། 
དེ་ལ་ཉེ་བར་སྤྱོད་པའི་རྣམ་པར་རིག་པ་གང་ཡིན་པ་དང་། 
དུས་དང་། 
གྲངས་དང་། 
ཡུལ་དང་། 
ཐ་སྙད་ཀྱི་རྣམ་པར་རིག་པ་གང་ཡིན་པ་དེ་ནི་མངོན་པར་བརྗོད་པའི་བག་ཆགས་ཀྱི་ས་བོན་ལས་བྱུང་བའི་ཕྱིར་རོ། 
།བདག་དང་གཞན་གྱི་བྱེ་བྲག་གི་རྣམ་པར་རིག་པ་གང་ཡིན་པ་དེ་ནི་བདག་ཏུ་ལྟ་བའི་བག་ཆགས་ཀྱི་ས་བོན་ལས་བྱུང་བའི་ཕྱིར་རོ། 
།བདེ་འགྲོ་དང་ངན་འགྲོ་དང་འཆི་འཕོ་དང་སྐྱེ་བའི་རྣམ་པར་རིག་པ་གང་ཡིན་པ་དེ་ནི། 
སྲིད་པའི་ཡན་ལག་གི་བག་ཆགས་ཀྱི་ས་བོན་ལས་བྱུང་བའི་ཕྱིར་རོ། 
།རྣམ་པར་རིག་པ་འདི་རྣམས་ཀྱིས་[^191K]ཁམས་དང་འགྲོ་བ་དང་སྐྱེ་གནས་ཐམས་ཅད་བསྡུས་པ་གཞན་གྱི་དབང་གི་མཚན་ཉིད་ཀྱི་ཡང་དག་པ་[^192K]མ་ཡིན་པ་ཀུན་ཏུ་རྟོག་པ་བསྟན་པ་ཡིན་ནོ། 
།རྣམ་པར་རིག་པ་འདི་རྣམས་ཀྱི་རྣམ་པར་རིག་པ་ཙམ་ཉིད་ཡང་དག་པ་མ་ཡིན་པ་ཀུན་རྟོག་པས་བསྡུས་པ་ཡོད་པ་མ་ཡིན་པ་དང་། 
ནོར་བའི་དོན་སྣང་བའི་གནས་གང་ཡིན་པ་འདི་ནི་གཞན་གྱི་དབང་གི་མཚན་ཉིད་དོ། 
།དེ་ལ་ཀུན་བརྟགས་པའི་མཚན་ཉིད་གང་ཞེ་ན། 
གང་དོན་མེད་ཀྱང་རྣམ་པར་རིག་པ་ཙམ་དེ་དོན་ཉིད་དུ་སྣང་བའོ། 
།དེ་ལ་ཡོངས་སུ་གྲུབ་པའི་མཚན་ཉིད་གང་ཞེ་ན། 
གང་གཞན་གྱི་དབང་གི་མཚན་ཉིད་དེ་ཉིད་ལ་དོན་གྱི་མཚན་ཉིད་དེ་གཏན་མེད་པ་ཉིད་དོ། 
།དེ་ལ་ལུས་དང་ལུས་ཅན་དང་ཟ་བ་པོའི་རྣམ་པར་རིག་པ་ནི་མིག་ལ་སོགས་པ་ནང་གི་ཁམས་དྲུག་ཏུ་རིག་པར་བྱའོ། 
།དེས་ཉེ་བར་སྤྱད་པར་བྱ་བའི་[^193K]རྣམ་པར་རིག་པ་ནི་གཟུགས་ལ་སོགས་པ་ཕྱིའི་ཁམས་དྲུག་ཏུ་རིག་པར་བྱའོ། 
།དེ་ལ་ཉེ་བར་སྤྱོད་པའི་རྣམ་པར་རིག་པ་ནི་མིག་གི་རྣམ་པར་ཤེས་པ་ལ་སོགས་པའི་ཁམས་དྲུག་ཏུ་རིག་པར་བྱའོ། 
།རྣམ་པར་རིག་པ་ལྷག་མ་རྣམས་ནི་རྣམ་པར་རིག་པ་འདི་དག་གི་རབ་ཏུ་དབྱེ་བར་རིག་པར་བྱའོ། 
།རྣམ་པར་རིག་པ་འདི་དག་ནི་དོན་མེད་པའི་ཕྱིར་རྣམ་པར་རིག་པ་ཙམ་མོ་ཞེས་བྱ་བ་འདི་ལ་དཔེ་ཅི་ཡོད་ཅེ་ན། 
རྨི་ལམ་ལ་སོགས་པ་ནི་དཔེར་བལྟ་བར་བྱའོ། 
།དཔེར་ན་རྨི་ལམ་ན་དོན་མེད་པར་ཡང་རྣམ་པར་ཤེས་པ་ཙམ་ཉིད་དུ་གཟུགས་དང་། 
སྒྲ་དང་། 
དྲི་དང་། 
རོ་དང་། 
རེག་བྱ་དང་། 
ཁང་ཁྱིམ་དང་། 
ནགས་ཚལ་དང་། 
ས་དང་རི་ལ་སོགས་པའི་དོན་སྣ་ཚོགས་ཀྱི་རྣམ་པར་སྣང་གི་དེ་ན་དོན་ནི་ཅི་ཡང་མེད་དོ། 
།དཔེ་འདིས་ནི་ཐམས་ཅད་དུ་ཡང་རྣམ་པར་རིག་པ་ཙམ་ཉིད་དུ་ཁོང་དུ་ཆུད་པར་བྱའོ། 
།སོགས་པ་ཞེས་བྱ་བ་སྨོས་པས་[^194K]ནི་སྒྱུ་མ་དང་། 
སྨིག་རྒྱུ་དང་། 
རབ་རིབ་རྣམས་དཔེར་རིག་པར་བྱའོ། 
།གལ་ཏེ་རྨི་ལམ་ལ་སོགས་པ་བཞིན་དུ་སད་པ་ན་ཡང་ཐམས་ཅད་དུ་ཡང་[^195K]རྣམ་པར་རིག་པ་ཙམ་ཉིད་དུ་ཟད་ན། 
དཔེར་ན་རྨི་ལམ་ལ་རྣམ་པར་རིག་པ་ཙམ་ཉིད་ཀྱི་བློ་འབྱུང་བ་དེ་བཞིན་དུ་འདིར་ཡང་ཅིའི་ཕྱིར་མི་འབྱུང་ཞེ་ན། 
དེ་ཁོ་ན་ཤེས་པས་སད་པ་རྣམས་ལ་འབྱུང་སྟེ། 
དཔེར་ན་རྨི་ལམ་རྨི་[^196K]ཞིང་མ་སད་པ་ལ་མི་འབྱུང་གི་སད་པ་ལ་[^197K]འབྱུང་བ་དེ་བཞིན་དུ། 
དེ་ཁོ་ན་ཤེས་པས་མ་སད་པ་ལ་མི་འབྱུང་གི་དེ་ཁོ་ན་ཤེས་པས་སད་པ་ལ་འབྱུང་ངོ་། 
།དེ་ཁོ་ན་ཤེས་པས་མ་སད་པས་རྣམ་པར་རིག་པ་ཙམ་ཉིད་དུ་ཇི་ལྟར་རྗེས་སུ་དཔག་པར་བྱ་ཞེ་ན། 
ལུང་དང་རིགས་པས་[^198K]དཔག་པར་བྱ་སྟེ། 
དེ་ལ་ལུང་ནི་བཅོམ་ལྡན་འདས་ཀྱིས་ས་བཅུ་བ་ལས་འདི་ལྟ་སྟེ། 
ཁམས་གསུམ་པ་འདི་ནི་སེམས་ཙམ་མོ་ཞེས་གསུངས་པ་དང་། 
དགོངས་པ་ངེས་པར་འགྲེལ་པ་ལས་བྱང་ཆུབ་སེམས་དཔའ་བྱམས་པས་ཞུས་ནས་བཅོམ་ལྡན་འདས་ཀྱིས་བཀའ་སྩལ་པ་ལྟ་བུ་སྟེ། 
བཅོམ་ལྡན་འདས་གང་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་དེ་ཅི་སེམས་དེ་ལས་ཐ་དད་པ་ཞེས་བགྱིའམ་ཐ་དད་པ་མ་ལགས་ཞེས་བགྱི། 
བཅོམ་ལྡན་འདས་ཀྱིས་བཀའ་སྩལ་པ། 
བྱམས་པ་ཐ་དད་པ་མ་ཡིན་ཞེས་བྱའོ། 
།དེ་ཅིའི་ཕྱིར་ཞེ་ན། 
རྣམ་པར་ཤེས་པ་ནི་དམིགས་པ་རྣམ་པར་རིག་པ་ཙམ་གྱིས་[^199K]རབ་ཏུ་ཕྱེ་བ་ཅན་ཡིན་ནོ་ཞེས་ངས་བཤད་དོ། 
།བཅོམ་ལྡན་འདས་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་དེ་གལ་ཏེ་སེམས་ལས་ཐ་དད་པ་མ་ལགས་ན། 
སེམས་དེ་ཉིད་ཀྱིས་[^200K]སེམས་དེ་ཉིད་ཇི་ལྟར་འཛིན་པ་ལགས། 
བྱམས་པ་ཆོས་གང་ཡང་ཆོས་གང་ལ་ཡང་མི་འཛིན་མོད་ཀྱི། 
འོན་ཀྱང་དེ་ལྟར་སྐྱེས་པའི་སེམས་གང་ཡིན་པ་དེ་ནི་དེ་ལྟར་སྣང་ངོ་། 
།དཔེར་ན་གཟུགས་ཀྱིས་[^201K]རྐྱེན་བྱས་ཏེ། 
གཟུགས་ཉིད་མཐོང་ཡང་། 
གཟུགས་བརྙན་མཐོང་ངོ་སྙམ་དུ་སེམས་ཏེ། 
དེ་ལ་ནི་གཟུགས་དེ་དང་གཟུགས་བརྙན་སྣང་བ་དེ་དོན་ཐ་དད་པར་སྣང་ངོ་། 
།དེ་བཞིན་དུ་དེ་ལྟར་སྐྱེས་པའི་སེམས་དེ་ཡང་དེ་ལས་དོན་ཐ་དད་པར་སྣང་ངོ་ཞེས་གསུངས་པ་སྟེ། 
ལུང་འདིས་རིགས་པ་ཡང་བསྟན་པ་ཡིན་ནོ། 
།འདི་ལྟར་སེམས་མཉམ་པར་གཞག་པ་ན་ཤེས་བྱའི་གཟུགས་བརྙན་རྣམ་པར་བསྔོས་པ་ལ་སོགས་པ་གང་དང་གང་མཐོང་བ་དེ་དང་དེ་ཉིད་སེམས་མཐོང་བ་སྟེ། 
རྣམ་པར་བསྔོས་པ་ལ་སོགས་པ་དོན་གཞན་མེད་དོ། 
།རིགས་པ་[^202K]འདིས་བྱང་ཆུབ་སེམས་དཔའ་རྣམ་པར་རིག་པ་ཐམས་ཅད་ལ་རྣམ་པར་རིག་པ་ཙམ་ཉིད་དུ་རྗེས་སུ་དཔག་པར་བྱ་བར་འོས་སོ། 
།རྣམ་པར་བསྔོས་པ་ལ་སོགས་པ་ལ་དྲན་པའི་རྣམ་པར་ཤེས་པ་ཡང་མི་རུང་སྟེ། 
དམིགས་པ་དེ་མདུན་དུ་བཞག་ན་སྣང་བའི་ཕྱིར་རོ། 
།ཐོས་པ་དང་བསམས་པ་[^203K]ལས་བྱུང་བ་ལ་དྲན་པའི་རྣམ་པར་ཤེས་པ་གང་ཡིན་པ་དེ་ཡང་འདས་པ་ལ་དམིགས་པའི་ཕྱིར། 
དེར་སྣང་བ་རྣམ་པར་རིག་པ་ཙམ་དུ་འགྱུར་རོ། 
།རྗེས་སུ་དཔག་པ་འདིས་བྱང་ཆུབ་སེམས་དཔའ་དེ་ཁོ་ན་ཤེས་པས་མ་སད་པས་[^204K]ཀྱང་རྣམ་པར་རིག་པ་ཙམ་དུ་རྗེས་སུ་དཔག་པར་བྱའོ། 
།གང་རྨི་ལམ་ལྟ་བུའི་རྣམ་པར་རིག་པ་སྣ་ཚོགས་བསྟན་པ་དེ་དག་ལས་མིག་གི་རྣམ་པར་ཤེས་པ་ལ་སོགས་པའི་རྣམ་པར་རིག་པ་རྣམས་ནི་རྣམ་པར་རིག་པ་ཙམ་ཉིད་དུ་རིགས་[^205K]ན། 
མིག་ལ་སོགས་པའི་རྣམ་པར་རིག་པ་གཟུགས་ཅན་རྣམས་ཇི་ལྟར་རྣམ་པར་རིག་པ་ཙམ་ཉིད་དུ་བལྟ་ཞེ་ན། 
དེ་དག་ཀྱང་ལུང་དང་རིགས་པས་[^206K]བལྟ་བར་བྱ་སྟེ། 
སྔ་མ་བཞིན་ནོ། 
།གལ་ཏེ་དེ་དག་ཀྱང་རྣམ་པར་རིག་པ་ཙམ་ཉིད་ཡིན་ན། 
དེ་དག་ཅིའི་ཕྱིར་གཟུགས་ཉིད་དུ་སྣང་ཞིང་མཚུངས་ལ་བསྟན་པར་[^207K]རྒྱུན་གྱིས་[^208K]འཇུག་ཅེ་ན། 
ཕྱིན་ཅི་ལོག་ལ་སོགས་པའི་ཀུན་ནས་ཉོན་མོངས་པའི་གཞི་གནས་པ་[^209K]ཡིན་པའི་ཕྱིར་རོ། 
།གཞན་དུ་ན་ནི་དོན་མེད་པ་ལ་དོན་དུ་ཕྱིན་ཅི་ལོག་ཏུ་མི་འགྱུར་ཏེ། 
དེ་མེད་དུ་ཟིན་ན་ཉོན་མོངས་པ་དང་། 
ཤེས་བྱའི་སྒྲིབ་པའི་ཀུན་ནས་ཉོན་མོངས་པ་མེད་པར་འགྱུར་རོ། 
།དེ་མེད་དུ་ཟིན་ན་རྣམ་པར་བྱང་བ་ཡང་མེད་པར་འགྱུར་ཏེ། 
དེའི་ཕྱིར་དེ་ལྟར་འདི་དག་འབྱུང་དུ་ནི་མི་[^210K]རུང་ངོ་། 
།འདིར་ཚིགས་སུ་བཅད་པ། 
འཁྲུལ་པའི་རྒྱུ་དང་འཁྲུལ་པ་ནི། 
།གཟུགས་ཀྱི་རྣམ་པར་རིག་པར་འདོད། 
།[^211K]རྣམ་པར་རིག་པ་མེད་ན་ནི[^212K]། 
།གཟུགས་ཅན་མིན་དང་[^213K]ཅིག་ཤོས་མེད། 
།ཅིའི་ཕྱིར་ལུས་དང་ལུས་ཅན་དང་ཟ་བ་པོའི་རྣམ་པར་རིག་པ་དང་། 
དེས་སྤྱད་པར་བྱ་བའི་རྣམ་པར་རིག་པ་དང་། 
དེ་ལ་ཉེ་བར་སྤྱོད་པའི་རྣམ་པར་རིག་པ་ལུས་ཐམས་ཅད་ལ་ལྷན་ཅིག་འབྱུང་ཞིང་འདུས་པར་འབྱུང་ཞེ་ན། 
སྐྱེ་བ་དང་ཉེ་བར་སྤྱོད་པ་ཡོངས་སུ་རྫོགས་པར་མངོན་པའི་ཕྱིར་རོ། 
།ཅིའི་ཕྱིར་དུས་ཀྱི་རྣམ་པར་རིག་པ་ལ་སོགས་པ་སྣ་ཚོགས་ཇི་སྐད་དུ་སྨོས་པ་རྣམས་འབྱུང་ཞེ་ན། 
ཐོག་མ་མེད་པའི་དུས་ཀྱི་འཁོར་བའི་རྒྱུན་མི་འཆད་པ་དང་། 
སེམས་ཅན་གྱི་ཁམས་དཔག་ཏུ་མེད་པ་་། 
འཇིག་རྟེན་གྱི་ཁམས་དཔག་ཏུ་མེད་པ་དང་། 
[^214K]ཕན་ཚུན་གྱི་བྱ་བ་བསྒྲུབ་པའི་ཐ་སྙད་[^215K]དཔག་ཏུ་མེད་པ་དང་། 
ཡོངས་སུ་གཟུང་བ་[^216K]ཉེ་བར་སྤྱད་པའི་བྱེ་བྲག་དཔག་ཏུ་མེད་པ་དང་། 
ལས་ཀྱི་འབྲས་བུ་རྣམ་པར་སྨིན་པ་འདོད་པ་དང་མི་འདོད་པ་ལ་ཉེ་བར་སྤྱད་པའི་བྱེ་བྲག་དཔག་ཏུ་མེད་པ་དང་། 
སྐྱེ་བ་དང་རྒ་ཤི་མྱོང་བའི་རབ་ཏུ་[^217K]དབྱེ་བ་དཔག་ཏུ་མེད་པའི་ཕྱིར་རོ། 
།ཇི་ལྟར་རྣམ་པར་རིག་པ་འདི་དག་རྣམ་པར་རིག་པ་ཙམ་ཉིད་དུ་གནས་པར་འགྱུར་ཞེ་ན། 
མདོར་བསྡུ་ན་རྣམ་པ་གསུམ་གྱིས་ཏེ[^218K]། 
དེ་ཙམ་དུ་ཟད་པས་ནི་[^219K]དོན་མེད་པ་དང[^220K]། 
གཉིས་ཀྱིས་[^221K]ནི་རྣམ་པར་རིག་པ་རྒྱུ་མཚན་དང་ལྟ་བ་དང་བཅས་པའི་ཕྱིར་རོ། 
།སྣ་ཚོགས་ཅིག་ཅར་འབྱུང་བས་ནི་སྣ་ཚོགས་ཀྱི་རྣམ་པར་འབྱུང་བའི་ཕྱིར་ཏེ། 
དེ་ལྟར་རྣམ་པར་རིག་པ་འདི་དག་ཐམས་ཅད་ནི་དོན་མེད་པས་དེ་ཙམ་ཡིན་ལ། 
མིག་ལ་སོགས་པའི་རྣམ་པར་རིག་པ་དག་ནི་གཟུགས་ལ་སོགས་པ་རྒྱུ་མཚན་ཡིན་པ་དང་། 
དེ་དག་གི་རྣམ་པར་ཤེས་པ་ལྟ་བ་ཡིན་པ་ནས་[^222K]ལུས་ཀྱི་རྣམ་པར་ཤེས་པ་ལྟ་བ་ཡིན་པའི་བར་དག་ནི་[^223K]རྒྱུ་མཚན་དང་ལྟ་བ་དང་བཅས་པའོ། 
།ཡིད་ཀྱི་རྣམ་པར་རིག་པ་ནི་མིག་ལ་སོགས་པ་ནས་ཆོས་ལ་ཐུག་པའི་རྣམ་པར་རིག་པ་ཐམས་ཅད་ཀྱི་རྒྱུ་མཚན་དང་བཅས་ཤིང་། 
ཡིད་ཀྱི་རྣམ་པར་ཤེས་པའི་རྣམ་པར་རིག་པས་ནི་ལྟ་བ་དང་བཅས་པ་སྟེ། 
ཡིད་ཀྱི་རྣམ་པར་ཤེས་པ་རྣམ་པར་རྟོག་པ་གང་[^224K]ཡིན་པ་དང་། 
རྣམ་པར་རིག་པ་[^225K]སྣང་བ་ཐམས་ཅད་ཀྱིས་བསྐྱེད་པའི་ཕྱིར་རོ། 
།འདིར་ཚིགས་སུ་བཅད་པ། 
དེ་ཙམ་གཉིས་དང་སྣ་ཚོགས་ཉིད། 
།རྣལ་འབྱོར་པ་རྣམས་རྟོགས་པར་[^226K]འདོད། 
།སེམས་ཙམ་ལ་ནི་ཞུགས་གྱུར་པ། 
།དེ་དང་བྲལ་ན་དེ་ཕྱིར་ཡང་། 
།ཁ་ཅིག་ནི་ཡིད་ཀྱི་རྣམ་པར་ཤེས་པ་དེ་ཉིད་རྟེན་དེ་དང་དེ་ནས་འབྱུང་བ་ན་དེ་དང་དེའི་མིང་འཐོབ་སྟེ། 
སེམས་པ་[^227K]ལ་ལུས་དང་ངག་གི་ལས་ཞེས་བྱ་བ་བཞིན་ནོ་སྙམ་མོ། 
།རྟེན་ཐམས་ཅད་དུ་འབྱུང་བ་སྣ་ཚོགས་ཀྱི་རྣམ་པས་གཉིས་སུ་སྣང་བ་འབྱུང་སྟེ། 
དེ་ནི་[^228K]དོན་ཙམ་དུ་སྣང་བ་དང་། 
རྣམ་པར་རྟོག་པར་སྣང་བའི་ཕྱིར་རོ། 
།གཟུགས་ཅན་གྱི་ཁམས་ན་ཡིད་ཀྱི་རྣམ་པར་ཤེས་པ་ལུས་ལ་གནས་པའི་ཕྱིར། 
དེ་ལས་གཞན་པའི་དབང་པོ་གཟུགས་ཅན་ལུས་ལ་གནས་པ་བཞིན་དུ་གནས་ཐམས་ཅད་དུ་ཡང་རེག་བྱ་ལ་འཛིན་པར་སྣང་བ་ཡང་འབྱུང་ངོ་། 
།འདིར་ཚིགས་སུ་བཅད་པ། 
གང་ཞིག་ལུས་མེད་ཕུག་གནས་[^229K]ཤིང་། 
།རིང་དུ་འགྲོ་ལ་གཅིག་པུ་རྒྱུ། 
།གདུལ་བར་དཀའ་བའི་སེམས་འདུལ་[^230K]བྱེད། 
།དེ་ནི་བྲམ་ཟེར་ངས་བཤད་དོ། 
།ཡང་དབང་པོ་ལྔ་པོ་འདི་དག་གི་སྤྱོད་ཡུལ་གྱི་ཡུལ་ནི་ཡིད་ཀྱིས་མྱོང་སྟེ། 
ཡིད་ནི་འདི་དག་གི་སྟོན་པའོ་[^231K]ཞེས་ཇི་སྐད་གསུངས་པ་ལྟ་བུའོ། 
།ཡང་སྐྱེ་མཆེད་[^232K]བཅུ་གཉིས་བསྟན་པ་ལས་རྣམ་པར་ཤེས་པའི་ཚོགས་དྲུག་ནི་ཡིད་ཀྱི་སྐྱེ་མཆེད་དོ་ཞེས་ཇི་སྐད་གསུངས་པ་ལྟ་བུའོ། 
།གང་དུ་ཡང་ཀུན་གཞི་རྣམ་པར་ཤེས་པའི་རྣམ་པར་རིག་པ་ནི་དོན་གྱི་རྣམ་པར་རིག་པར་རྣམ་པར་[^233K]འཇོག་པ་དེར་ཡང་དེ་ལས་གཞན་པའི་རྣམ་པར་རིག་པ་ཐམས་ཅད་ནི་དེའི་རྒྱུ་མཚན་གྱི་རྣམ་པར་རིག་པའོ། 
།ཡིད་ཀྱི་རྣམ་པར་ཤེས་པའི་རྣམ་པར་རིག་པ་རྟེན་[^234K]དང་བཅས་པ་ནི་དེའི་[^235K]ལྟ་བ་ཡིན་པར་རིག་པར་བྱའོ། 
།རྣམ་པར་རིག་པ་རྒྱུ་མཚན་དུ་གྱུར་པ་དེ་དག་ཉིད་དེའི་ལྟ་བ་འབྱུང་བའི་རྒྱུ་མཚན་ཡིན་པའི་ཕྱིར་དོན་བཞིན་དུ་སྣང་བ་ན་དེ་འབྱུང་བའི་རྟེན་གྱི་བྱ་བ་བྱེད་དོ། 
།དེ་ལྟར་ན་[^236K]རྣམ་པར་རིག་པ་འདི་དག་ནི་རྣམ་པར་རིག་པ་[^237K]ཙམ་ཉིད་དུ་གནས་པ་ཡིན་ནོ། 
།ཇི་ལྟར་ན་དོན་[^238K]སྣང་བཞིན་དུ་ཡང་མེད་པ་ཉིད་དུ་བལྟ་ཞེ་ན། 
བཅོམ་ལྡན་འདས་ཀྱིས་ཇི་སྐད་དུ་བྱང་ཆུབ་སེམས་དཔའ་ཆོས་བཞི་དང་ལྡན་ན་རྣམ་པར་རིག་པ་ཐམས་ཅད་ཀྱི་དོན་མེད་པ་ཁོང་དུ་ཆུད་པར་འགྱུར་ཏེ། 
རྣམ་པར་ཤེས་པ་མི་མཐུན་པའི་རྒྱུ་མཚན་ཉིད་ཤེས་པས་ནི་དཔེར་ན་ཡི་དགས་དང་། 
དུད་འགྲོ་དང་། 
མི་དང་ལྷ་རྣམས་ཀྱིས་དངོས་པོ་གཅིག་ལ་རྣམ་པར་རིག་པ་ཐ་དད་པ་མཐོང་བ་ལྟ་བུ་དང་། 
དམིགས་པ་མེད་པའི་རྣམ་པར་རིག་པ་དམིགས་པས་ནི། 
དཔེར་ན་འདས་པ་དང་། 
མ་འོངས་པ་དང་། 
རྨི་ལམ་དང་། 
གཟུགས་བརྙན་དམིགས་པ་ལྟ་བུ་དང་། 
འབད་པ་མེད་པར་ཡང་ཕྱིན་ཅི་ལོག་མེད་པར་འགྱུར་བ་ཤེས་པས་ནི་དོན་ཡོད་ན་དོན་དུ་དམིགས་པའི་རྣམ་པར་ཤེས་པ་འབད་པ་མེད་པར་དེ་ཁོ་ན་ཤེས་པའི་ཕྱིར་ཕྱིན་ཅི་ལོག་མེད་པར་འགྱུར་བ་དང་། 
རྣམ་པར་[^239K]ཤེས་པ་རྣམ་པ་གསུམ་གྱི་རྗེས་སུ་མཐུན་པར་ཤེས་པས་ནི་འདི་ལྟར་བྱང་ཆུབ་སེམས་དཔའ་དང་། 
བསམ་གཏན་པ་སེམས་ལ་དབང་ཐོབ་པ་རྣམས་ལ་མོས་པའི་དབང་གིས་དེ་ལྟ་དེ་ལྟར་དོན་དེ་དག་སྣང་བ་དང་། 
ཞི་གནས་ཐོབ་པའི་རྣལ་འབྱོར་པ་ཆོས་ལ་ལྷག་མཐོང་ལ་བརྩོན་པ་རྣམས་ལ་ཡིད་ལ་བྱེད་པ་ཙམ་དུ་དོན་སྣང་བ་དང་། 
རྣམ་པར་མི་རྟོག་པའི་ཡེ་ཤེས་ཐོབ་པ་དེ་ལ་གནས་པ་རྣམས་ལ་དོན་ཐམས་ཅད་མི་སྣང་ངོ་ཞེས་གསུངས་པ་ལྟ་བུ་སྟེ། 
དེ་ལྟར་ན་དོན་[^240K]ཤེས་པ་རྣམ་པ་གསུམ་གྱི་རྗེས་སུ་མཐུན་པ་དང་། 
གཏན་ཚིགས་གོང་མ་རྣམས་ཀྱིས་དོན་མེད་པར་གྲུབ་པ་ཡིན་ནོ། 
།འདིར་ཚིགས་སུ་བཅད་པ། 
ཡི་དགས་དུད་འགྲོ་མི་རྣམས་དང་། 
།ལྷ་རྣམས་ཇི་ལྟར་རིགས་རིགས་སུ། 
།དངོས་གཅིག་ཡིད་ནི་ཐ་དད་ཕྱིར། 
།དོན་མ་གྲུབ་པར་འདོད་པ་ཡིན། 
།འདས་སོགས་དེ་བཞིན་རྨི་ལམ་དང་། 
།གཟུགས་བརྙན་རྣམ་པ་གཉིས་ལ་ཡང་། 
།དམིགས་པ་ཡོད་པ་མ་ཡིན་པས། 
།དེ་ལ་དམིགས་པར་རུང་ཕྱིར་རོ། 
།དོན་ནི་དོན་དུ་གྲུབ་གྱུར་ན། 
།ཤེས་པ་རྟོག་པ་མེད་མི་འགྱུར། 
།དེ་མེད་པས་ན་སངས་རྒྱས་ཉིད། 
།འཐོབ་པར་འཐད་པ་མ་ཡིན་ནོ། 
།བྱང་ཆུབ་སེམས་དཔའ་དབང་ཐོབ་དང་། 
།རྣལ་འབྱོར་པ་ལ་འདི་ལྟར་ཡང་། 
།མོས་པའི་དབང་གིས་ས་ལ་སོགས། 
།དངོས་པོ་དེ་ལྟར་དམིགས་པར་འགྱུར། 
།འདི་ལ་སུ་ཞིག་བློ་ལྡན་ཞིང་། 
།ཞི་བ་གྲུབ་པ་ཐོབ་པ་[^241K]ཡི། 
།ཆོས་ཀུན་ཡིད་ལ་བྱེད་པ་ལ། 
།དེ་ལྟར་དོན་རྣམས་སྣང་ཕྱིར་དང་། 
།མི་རྟོག་ཡེ་ཤེས་རྒྱུ་བ་ལ། 
།དོན་ཀུན་སྣང་བ་མེད་ཕྱིར་ཡང་། 
།དོན་མེད་ཁོང་དུ་ཆུད་པར་བྱ། 
།དེ་མེད་པས་ན་རྣམ་རིག་མེད། 
།གལ་ཏེ་རྣམ་པར་རིག་པ་ཙམ་དོན་སྣང་བའི་གནས་གཞན་གྱི་དབང་གི་ངོ་བོ་ཉིད་ཡིན་ན། 
དེ་ཇི་ལྟར་ན་གཞན་གྱི་དབང་ཡིན་ལ། 
ཅིའི་ཕྱིར་ན་གཞན་གྱི་དབང་ཞེས་བྱ་ཞེ་ན། 
རང་གི་བག་ཆགས་ཀྱི་ས་བོན་ལས་སྐྱེས་པ་ཡིན་པས་དེ་ལྟ་བས་ན་རྐྱེན་གྱི་གཞན་དབང་ཡིན་ནོ། 
།སྐྱེས་[^242K]ནས་ཀྱང་སྐད་ཅིག་ལས་ལྷག་པར་བདག་ཉིད་གནས་པར་མི་ནུས་པས་ན་གཞན་གྱི་དབང་ཞེས་བྱའོ། 
།གལ་ཏེ་དེ་ལ་གནས་པའི་དོན་མེད་པ་སྣང་བ་ཀུན་བརྟགས་པའི་ངོ་བོ་ཉིད་ཡིན་ན་དེ་ཇི་ལྟར་ན་ཀུན་བརྟགས་པ་ཡིན་ལ། 
ཅིའི་ཕྱིར་ཀུན་བརྟགས་པ་ཞེས་བྱ་ཞེ་ན། 
ཡིད་ཀྱི་རྣམ་པར་ཤེས་པ་ཀུན་ཏུ་རྟོག་པ་དཔག་ཏུ་མེད་པའི་རྣམ་པ་ཅན་གྱི་ཕྱིན་ཅི་ལོག་འབྱུང་བའི་རྒྱུ་མཚན་ཡིན་པས་ཀུན་བརྟགས་པའོ། 
།རང་གི་མཚན་ཉིད་མེད་ལ་ཀུན་ཏུ་རྟོག་པ་ཙམ་དུ་དམིགས་པས་ཀུན་བརྟགས་པ་ཞེས་བྱའོ། 
།གལ་ཏེ་དེ་གཏན་མེད་པའི་མཚན་ཉིད་ཡོངས་སུ་གྲུབ་པའི་ངོ་བོ་ཉིད་ཡིན་ན། 
དེ་ཇི་ལྟར་ན་ཡོངས་སུ་གྲུབ་པ་ཉིད་ཡིན་ལ། 
ཅིའི་ཕྱིར་ན་ཡོངས་སུ་གྲུབ་པ་ཞེས་བྱ་ཞེ་ན། 
གཞན་དུ་མི་འགྱུར་བའི་ཕྱིར་ཡོངས་སུ་གྲུབ་པའོ། 
།རྣམ་པར་དག་པའི་དམིགས་པ་ཡིན་པ་དང་། 
དགེ་བའི་ཆོས་ཐམས་ཅད་ཀྱི་མཆོག་ཡིན་པའི་ཕྱིར་མཆོག་གི་དོན་གྱིས་[^243K]ཡོངས་སུ་གྲུབ་པ་ཞེས་བྱའོ། 
།ཡང་ཀུན་ཏུ་རྟོག་པ་ཡོད་ཅིང་ཀུན་ཏུ་བརྟག་པར་[^244K]བྱ་བ་ཡོད་ན་ཀུན་བརྟགས་པའི་[^245K]ངོ་བོ་ཉིད་དོ། 
།དེ་ལ་ཀུན་ཏུ་རྟོག་པ་ནི་གང་ཡིན། 
ཀུན་ཏུ་བརྟག་པ་[^246K]ནི་ཅི་ཞིག། 
ཀུན་ཏུ་བརྟགས་པའི་ངོ་བོ་ཉིད་ནི་གང་ཞེ་ན། 
ཡིད་ཀྱི་རྣམ་པར་ཤེས་པ་ནི་ཀུན་ཏུ་རྟོག་པ་[^247K]སྟེ། 
རྣམ་པར་རྟོག་པ་[^248K]ཅན་གྱི་ཕྱིར་རོ། 
།དེ་ནི་རང་བརྗོད་པའི་བག་ཆགས་ཀྱི་ས་བོན་ལས་བྱུང་བ་དང་། 
རྣམ་པར་རིག་པ་ཐམས་ཅད་ཀྱི་བརྗོད་པའི་བག་ཆགས་ཀྱི་ས་བོན་ལས་འབྱུང་བའོ[^249K]། 
།དེ་ལྟ་བས་ན་རྣམ་པ་མཐའ་ཡས་པའི་རྣམ་པར་རྟོག་པ་དག་གིས་[^250K]འབྱུང་སྟེ། 
ཐམས་ཅད་དུ་རྟོག་པས་ཀུན་ཏུ་རྟོག་པ་ཞེས་བྱ་བས་ན་ཀུན་ཏུ་རྟོག་པ་ཞེས་བྱའོ། 
།གཞན་གྱི་དབང་གི་ངོ་བོ་ཉིད་ནི་ཀུན་ཏུ་བརྟག་པར་བྱའོ། 
།རྣམ་པ་གང་དུ་གཞན་གྱི་དབང་གི་ངོ་བོ་ཉིད་ལ་ཀུན་ཏུ་བརྟག་པ་[^251K]དེ་ནི་དེ་ལ་ཀུན་བརྟགས་པའི་ངོ་བོ་ཉིད་དོ། 
།རྣམ་པ་གང་དུ་ཞེས་བྱ་བ་ནི་ཇི་ལྟར་ན་[^252K]ཞེས་བྱ་བའི་ཐ་ཚིག་གོ། 
།ཀུན་ཏུ་རྟོག་པས་ཇི་ལྟར་ཀུན་ཏུ་རྟོག་ཅིང་[^253K]དམིགས་པ་གང་དང་། 
མཚན་མར་འཛིན་པ་གང་དང་། 
མངོན་པར་ཞེན་པ་གང་དང་། 
དག་ཀུན་ནས་སློང་བ་གང་དང་། 
ཐ་སྙད་གང་དང་། 
སྒྲོ་འདོགས་པ་གང་གིས་ཀུན་ཏུ་རྟོག་ཅེ་ན། 
མིང་གིས་དམིགས་པ་དང་། 
གཞན་གྱི་དབང་གི་ངོ་བོ་ཉིད་ལ་དེར་མཚན་མར་འཛིན་པ་དང་། 
ལྟ་བས་དེ་ལ་མངོན་པར་ཞེན་པ་དང་། 
རྣམ་པར་རྟོག་པ་རྣམས་ཀྱིས་[^254K]ངག་ཀུན་ནས་སློང་བ་དང་། 
ལྟ་བ་[^255K]ལ་སོགས་པ་ཐ་སྙད་བཞི་པོ་དག་གིས་[^256K]ཐ་སྙད་འདོགས་པ་དང་། 
མེད་པའི་དོན་ལ་ཡོད་དོ་ཞེས་སྒྲོ་འདོགས་པས་ཀུན་ཏུ་རྟོག་གོ། 
།ངོ་བོ་ཉིད་གསུམ་པོ་འདི་དག་གི་ཚུལ་ཅི་ཐ་དད་པ་ཞིག་གམ། 
འོན་ཏེ་ཐ་དད་པ་མ་ཡིན་ཞེ་ན། 
ཐ་དད་པ་ཡང་[^257K]མ་ཡིན་ལ[^258K]། 
ཐ་དད་པ་མ་ཡིན་པ་ཡང་མ་ཡིན་པར་བརྗོད་པར་བྱའོ། 
།རྣམ་གྲངས་ཀྱིས་ན་[^259K]གཞན་གྱི་དབང་གི་ངོ་བོ་ཉིད་ནི་[^260K]གཞན་གྱི་དབང་ངོ་། 
།རྣམ་གྲངས་ཀྱིས་ན་དེ་ཉིད་ཀུན་བརྟགས་པའོ[^261K]། 
།རྣམ་གྲངས་ཀྱིས་ན་དེ་ཉིད་ཡོངས་སུ་གྲུབ་པའོ། 
།གང་གིས་ན་[^262K]གཞན་གྱི་དབང་གི་ངོ་བོ་ཉིད་ལ་གཞན་གྱི་དབང་ཞེས་བྱ་བའི་རྣམ་གྲངས་གང་ཞེ་ན། 
གཞན་གྱི་དབང་གི་བག་ཆགས་ཀྱི་ས་བོན་ལས་འབྱུང་བའི་གཞན་གྱི་དབང་གི་ཕྱིར་རོ། 
།གང་གིས་དེ་ཉིད་ཀུན་ཏུ་བརྟགས་པ་[^263K]ཞེས་བྱ་བའི་རྣམ་གྲངས་གང་ཞེ་ན། 
ཀུན་ཏུ་རྟོག་པའི་རྒྱུ་མཚན་ཡིན་པ་དང་། 
དེས་ཀུན་ཏུ་བརྟགས་པའི་ཕྱིར་རོ། 
།གང་གིས་དེ་ཉིད་ཡོངས་སུ་གྲུབ་པ་ཞེས་བྱ་བའི་རྣམ་གྲངས་གང་ཞེ་ན། 
ཇི་ལྟར་ཀུན་ཏུ་བརྟགས་པ་དེ་ལྟར་དེ་གཏན་[^264K]མེད་པའི་ཕྱིར་རོ། 
།གཞན་གྱི་དབང་གི་ངོ་བོ་ཉིད་ལ་རྣམ་པ་དུ་ཡོད་ཅེ་ན། 
མདོར་བསྡུ་ན་རྣམ་པ་གཉིས་ཏེ། 
བག་ཆགས་ཀྱི་ས་བོན་གྱི་གཞན་གྱི་དབང་དང་། 
ཀུན་ནས་ཉོན་མོངས་པ་དང་། 
རྣམ་པར་བྱང་བའི་ངོ་བོ་ཉིད་ཡོངས་སུ་མ་[^265K]གྲུབ་པ་གཞན་གྱི་དབང་སྟེ། 
གཞན་གྱི་དབང་རྣམ་པ་འདི་གཉིས་ཀྱིས་གཞན་གྱི་དབང་ངོ་། 
།ཀུན་ཏུ་[^266K]བརྟགས་པའི་ངོ་བོ་ཉིད་ཀྱང་རྣམ་པ་གཉིས་ཏེ། 
ངོ་བོ་ཉིད་དུ་ཀུན་ཏུ་རྟོག་པ་དང་། 
ཁྱད་པར་དུ་ཀུན་ཏུ་རྟོག་པས་བརྟགས་པའི་ཕྱིར་རོ། 
།ཡོངས་སུ་གྲུབ་པའི་ངོ་བོ་ཉིད་ཀྱང་རྣམ་པ་གཉིས་ཏེ། 
རང་བཞིན་གྱིས་ཡོངས་སུ་གྲུབ་པ་དང་། 
རྣམ་པར་དག་པར་[^267K]གྲུབ་པའོ། 
།ཡང་ཀུན་ཏུ་རྟོག་པ་ནི་རྣམ་པ་བཞི་སྟེ། 
ངོ་བོ་ཉིད་དུ་ཀུན་ཏུ་རྟོག་པ་དང་། 
ཁྱད་པར་དུ་ཀུན་ཏུ་རྟོག་པ་དང་། 
བྱང་བ་དང་མ་བྱང་བའོ། 
།བྱང་བ་ནི་ཐ་སྙད་ལ་མཁས་པ་རྣམས་ཀྱི་ཀུན་ཏུ་རྟོག་པའོ། 
།མ་བྱང་བ་ནི་ཐ་སྙད་ལ་མི་མཁས་པ་རྣམས་ཀྱི་ཀུན་ཏུ་རྟོག་པའོ། 
།ཡང་རྣམ་པ་ལྔ་སྟེ། 
མིང་ལ་བརྟེན་ཏེ་དོན་གྱི་ངོ་བོ་ཉིད་ལ་ཀུན་ཏུ་རྟོག་པ་ནི་འདི་ལྟ་སྟེ། 
མིང་འདིའི་དོན་ནི་འདིའོ་ཞེས་བྱ་ཞེས་བྱ་བའོ[^268K]། 
།དོན་ལ་བརྟེན་ཏེ་མིང་གི་ངོ་བོ་ཉིད་ལ་ཀུན་ཏུ་རྟོག་པ་[^269K]ནི་[^270K]འདི་ལྟ་སྟེ། 
དོན་འདིའི་མིང་ནི་འདི་ཡིན་ནོ་ཞེས་བྱ་བའོ། 
།མིང་ལ་བརྟེན་ཏེ་མིང་གི་ངོ་བོ་ཉིད་ལ་ཀུན་ཏུ་རྟོག་པ་ནི་[^271K]འདི་ལྟ་སྟེ། 
དོན་མ་རྟོགས་པའི་མིང་ལ་ཀུན་ཏུ་རྟོག་པའོ། 
།དོན་ལ་བརྟེན་ཏེ་དོན་གྱི་ངོ་བོ་ཉིད་ལ་ཀུན་ཏུ་རྟོག་པ་ནི་འདི་ལྟ་སྟེ། 
མིང་མ་རྟོགས་པའི་[^272K]དོན་གྱི་ངོ་བོ་ཉིད་ལ་ཀུན་ཏུ་རྟོག་པའོ། 
།དེ་གཉི་ག་[^273K]ལ་བརྟེན་ཏེ། 
དེ་གཉི་ག་ལ་ཀུན་ཏུ་རྟོག་པ་ནི་འདི་ལྟ་སྟེ། 
དོན་འདི་ལྟ་བུའི་བདག་ཉིད་འདིའི་མིང་ནི་ནི་[^274K]འདིའོ་ཞེས་བྱ་ཞེས་བྱ་བའོ[^275K]། 
།ཐམས་ཅད་བསྡུ་ན་རྣམ་པར་རྟོག་པ་རྣམ་པ་བཅུ་སྟེ། 
རྩ་བའི་རྣམ་པར་རྟོག་པ་ནི་འདི་ལྟ་སྟེ། 
ཀུན་གཞི་རྣམ་པར་ཤེས་པའོ། 
།མཚན་མའི་རྣམ་པར་རྟོག་པ་ནི་འདི་ལྟ་སྟེ། 
གཟུགས་ལ་སོགས་པའི་རྣམ་པར་རིག་པའོ། 
།མཚན་མར་སྣང་བའི་རྣམ་པར་རྟོག་པ་ནི་འདི་ལྟ་སྟེ། 
རྟེན་དང་བཅས་པའི་མིག་གི་རྣམ་པར་ཤེས་པ་ལ་སོགས་པའི་རྣམ་པར་རིག་པའོ། 
།མཚན་མ་འགྱུར་བའི་རྣམ་པར་རྟོག་པ་ནི་འདི་ལྟ་སྟེ། 
རྒ་བ་[^276K]ལ་སོགས་པ་དང་། 
བདེ་བའི་ཚོར་བ་ལ་སོགས་པ་དང་། 
འདོད་ཆགས་ལ་སོགས་པ་དང་། 
གནོད་པ་དང་དུས་ཀྱིས་[^277K]ཡོངས་སུ་འགྱུར་བ་ལ་སོགས་པ་དང་། 
སེམས་ཅན་དམྱལ་བའི་འགྲོ་བ་ལ་སོགས་པ་དང་། 
འདོད་པའི་ཁམས་ལ་སོགས་པས་[^278K]དེ་འགྱུར་བའོ། 
།མཚན་མར་སྣང་བ་འགྱུར་བའི་རྣམ་པར་རྟོག་པ་ནི་འདི་ལྟ་སྟེ། 
ཇི་སྐད་སྨོས་པའི་འགྱུར་བ་འདི་དག་ཉིད་ཀྱིས་དེ་འགྱུར་བའོ། 
།གཞན་གྱིས་[^279K]བསྟན་པའི་རྣམ་པར་རྟོག་པ་ནི་འདི་ལྟ་སྟེ། 
དམ་པ་མ་ཡིན་པའི་ཆོས་མཉན་པའི་རྗེས་སུ་འགྲོ་བ་དང་། 
དམ་པའི་ཆོས་མཉན་པའི་རྗེས་སུ་འགྲོ་བའི་རྣམ་པར་རྟོག་པ་གང་ཡིན་པའོ། 
།ཚུལ་བཞིན་མ་ཡིན་པའི་རྣམ་པར་རྟོག་པ་ནི་འདི་ལྟ་སྟེ། 
དམ་པ་མ་ཡིན་པའི་ཆོས་མཉན་པ་ལས་བྱུང་བ་སྟེ། 
འདི་ལས་ཕྱི་རོལ་པ་རྣམས་ཀྱི་རྣམ་པར་རྟོག་པའོ། 
།ཚུལ་བཞིན་གྱི་རྣམ་པར་རྟོག་པ་ནི་འདི་ལྟ་སྟེ། 
དམ་པའི་ཆོས་མཉན་པ་ལས་བྱུང་བ་སྟེ། 
ཆོས་འདི་པ་རྣམས་ཀྱི་རྣམ་པར་རྟོག་པའོ། 
།མངོན་པར་ཞེན་པའི་རྣམ་པར་རྟོག་པ་ནི་འདི་ལྟ་སྟེ། 
ཚུལ་བཞིན་མ་ཡིན་པའི་ཡིད་ལ་བྱེད་པ་ལས་བྱུང་བའི་འཇིག་ཚོགས་ལ་ལྟ་བའི་རྩ་བ་ལས་བྱུང་བ་ལྟར་[^280K]སོང་བ་དྲུག་ཅུ་རྩ་གཉིས་དང་མཚུངས་པར་ལྡན་པའི་རྣམ་པར་རྟོག་པ་གང་ཡིན་པའོ། 
།རྣམ་པར་གཡེང་བའི་རྣམ་པར་རྟོག་པ་ནི་འདི་ལྟ་སྟེ། 
བྱང་ཆུབ་སེམས་དཔའ་རྣམས་ཀྱི་རྣམ་པར་རྟོག་པ་རྣམ་པ་བཅུ་སྟེ། 
དངོས་པོ་མེད་པའི་མཚན་མའི་རྣམ་པར་གཡེང་བ་དང་། 
དངོས་པོའི་མཚན་མའི་[^281K]རྣམ་པར་གཡེང་བ་དང་། 
སྒྲོ་འདོགས་པའི་རྣམ་པར་གཡེང་བ་དང་། 
སྐུར་པ་འདེབས་པའི་རྣམ་པར་གཡེང་བ་དང་། 
གཅིག་པ་ཉིད་དུ་རྣམ་པར་གཡེང་བ་དང་། 
ཐ་དད་པ་ཉིད་དུ་རྣམ་པར་གཡེང་བ་དང་། 
ངོ་བོ་ཉིད་དུ་རྣམ་པར་གཡེང་བ་དང་། 
ཁྱད་པར་དུ་རྣམ་པར་གཡེང་བ་དང་། 
མིང་ཇི་ལྟ་བ་བཞིན་དུ་དོན་དུ་རྣམ་པར་གཡེང་བ་དང། 
དོན་ཇི་ལྟ་བ་བཞིན་དུ་མིང་དུ་རྣམ་པར་གཡེང་བའོ། 
།དེ་ལ་དངོས་པོ་མེད་པར་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
བྱང་ཆུབ་སེམས་དཔའ་ཉིད་དུ་ཡོད་བཞིན་དུ་ཞེས་བྱ་བ་ལ་སོགས་པའོ། 
།དངོས་པོར་[^282K]རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ་ཞེས་བྱ་བའོ། 
།སྒྲོ་འདོགས་པའི་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
བྱང་ཆུབ་སེམས་དཔའི་[^283K]མིང་ཡང་དག་པར་རྗེས་སུ་མི་མཐོང་། 
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མི་མཐོང་། 
སྤྱོད་ཅེས་བྱ་བར་ཡང་དག་པར་རྗེས་སུ་མི་མཐོང་། 
གཟུགས་ཡང་དག་པར་རྗེས་སུ་མི་མཐོང་། 
།ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་དག་པར་རྗེས་སུ་མི་མཐོང་ངོ་། 
།དེ་ཅིའི་ཕྱིར་ཞེ་ན། 
འདི་ལྟར་མིང་ནི་ངོ་བོ་ཉིད་ཀྱིས་[^284K]སྟོང་ངོ་ཞེས་བྱ་བ་ལ་སོགས་པའོ། 
།སྐུར་བ་འདེབས་པའི་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
སྟོང་པ་ཉིད་ཀྱིས་ནི་མ་ཡིན་ནོ་ཞེས་བྱ་ཞེས་བྱ་བའོ[^285K]། 
།གཅིག་པ་ཉིད་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
གཟུགས་ཀྱི་སྟོང་པ་ཉིད་གང་ཡིན་པ་དེ་གཟུགས་མ་ཡིན་ནོ་ཞེས་བྱ་བ་ལ་སོགས་པའོ། 
།ཐ་དད་པ་ཉིད་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
གཟུགས་ནི་སྟོང་པ་ཉིད་ལས་གཞན་པ་ཡང་མ་ཡིན་ཏེ། 
གཟུགས་ཉིད་སྟོང་པ་ཉིད་དོ། 
།སྟོང་པ་ཉིད་གཟུགས་སོ་ཞེས་བྱ་ཞེས་བྱ་བའོ[^286K]། 
།ངོ་བོ་ཉིད་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
།རབ་འབྱོར་འདི་ལྟ་སྟེ། 
གཟུགས་ཞེས་བྱ་བ་འདི་ནི་མིང་ཙམ་ཞེས་བྱ་བ་[^287K]ལ་སོགས་པའོ། 
།ཁྱད་པར་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
ངོ་བོ་ཉིད་ནི་མི་སྐྱེ་མི་འགག། 
ཀུན་ནས་ཉོན་མོངས་པ་མ་ཡིན། 
།རྣམ་པར་བྱང་བ་མ་ཡིན་ནོ་ཞེས་བྱ་བའོ། 
།མིང་ཇི་ལྟ་བ་བཞིན་དུ་དོན་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
མིང་བཅོས་མ་ལ་ཆོས་དེ་དག་སོ་སོར་རྟོག་[^288K]ནས་མིང་གློ་བུར་གྱིས་[^289K]རྗེས་སུ་ཐ་སྙད་འདོགས་ཏེ། 
ཇི་ལྟ་ཇི་ལྟར་རྗེས་སུ་ཐ་སྙད་འདོགས་པ་དེ་ལྟ་དེ་ལྟར་མངོན་པར་ཞེན་ཏོ་ཞེས་བྱ་བའོ། 
།དོན་ཇི་ལྟ་བ་བཞིན་དུ་མིང་དུ་རྣམ་པར་རྟོག་པའི་གཉེན་པོའི་དོན་དུ་བཀའ་སྩལ་པ། 
བྱང་ཆུབ་སེམས་དཔའ་མིང་དེ་དག་ཐམས་ཅད་ཡང་དག་པར་རྗེས་སུ་མི་མཐོང་ངོ་། 
།ཡང་དག་པར་རྗེས་སུ་མི་མཐོང་བས་མངོན་པར་ཞེན་པ་མེད་དོ་ཞེས་བྱ་བ་སྟེ། 
དོན་ཇི་ལྟ་བ་བཞིན་དུ་ཞེས་བྱ་བར་དགོངས་པའོ། 
།གཟུགས་ལ་ཇི་ལྟ་བ་དེ་བཞིན་དུ་རྣམ་པར་ཤེས་པའི་བར་དུ་ཡང་སྦྱར་བར་བྱའོ། 
།རྣམ་པར་གཡེང་བ་བཅུ་པོ་འདི་དག་གི་གཉེན་པོར་ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་དུ་རྣམ་པར་མི་རྟོག་པའི་ཡེ་ཤེས་བསྟན་ཏེ། 
དེ་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་ནི་མི་མཐུན་པའི་ཕྱོགས་དང་གཉེན་པོ་དང་བཅས་པར་རིག་པར་བྱའོ། 
།གལ་ཏེ་རྣམ་གྲངས་ཀྱིས་[^290K]གཞན་གྱི་དབང་གི་ངོ་བོ་ཉིད་[^291K]གསུམ་ཡིན་[^292K]དུ་ཟིན་ན། 
འོ་ན་ཇི་ལྟར་ངོ་བོ་ཉིད་གསུམ་བྱེ་བྲག་མེད་པར་མི་འགྱུར་ཞེ་ན། 
རྣམ་གྲངས་གང་གིས་[^293K]གཞན་གྱི་དབང་ཡིན་པས་དེས་ཀུན་ཏུ་[^294K]བརྟགས་པ་མ་ཡིན། 
ཡོངས་སུ་གྲུབ་པ་མ་[^295K]ཡིན་ནོ། 
།རྣམ་གྲངས་གང་གིས་[^296K]ཀུན་ཏུ་བརྟགས་པ་ཡིན་པ་དེས་གཞན་གྱིས་དབང་མ་ཡིན་ཡོངས་སུ་གྲུབ་པ་མ་ཡིན་ནོ། 
།རྣམ་གྲངས་གང་གིས་ཡོངས་སུ་གྲུབ་པ་གང་[^297K]ཡིན་པ་དེས་གཞན་གྱི་དབང་མ་ཡིན། 
ཀུན་བརྟགས་པ་མ་ཡིན་ནོ། 
།གཞན་གྱི་དབང་གི་ངོ་བོ་ཉིད་ཀུན་ཏུ་བརྟགས་པའི་ངོ་བོ་ཉིད་དུ་ཇི་ལྟར་སྣང་བ་དེའི་བདག་ཉིད་མ་ཡིན་པར་ཅིས་[^298K]མངོན་ཞེ་ན། 
མིང་གི་སྔ་རོལ་ན་བློ་མེད་པས་དེའི་བདག་ཉིད་དུ་འགལ་བ་དང་། 
མིང་མང་པོས་བདག་མང་པོར་འགལ་བ་དང་། 
མིང་ངེས་པ་མེད་པས་བདག་འདྲེས་པར་འགལ་བ་ཉིད་ཀྱི་ཕྱིར་རོ། 
།འདིར་ཚིགས་སུ་བཅད་པ། 
མིང་གི་སྔ་རོལ་བློ་མེད་ཕྱིར། 
།མང་བའི་ཕྱིར་དང་མ་ངེས་ཕྱིར། 
།དེ་ཡི་བདག་ཉིད་བདག་མང་[^299K]དང་། 
།བདག་འདྲེས་འགལ་བས་[^300K]གྲུབ་པར་འགྱུར། 
།ཆོས་རྣམས་མེད་ལ་དམིགས་པ་དང་། 
།ཀུན་ནས་ཉོན་མོངས་མེད་རྣམ་དག། 
སྒྱུ་མ་ལ་སོགས་མེད་[^301K]འདྲ་[^302K]དང་། 
།དེ་བཞིན་མཁའ་འདྲར་ཤེས་པར་བྱ། 
།ཇི་ལྟར་སྣང་བ་དེ་[^303K]བཞིན་དུ་མེད་དུ་ཟིན་ན། 
གཞན་གྱི་དབང་གི་ངོ་བོ་ཉིད་ཀྱི་ཐམས་ཅད་[^304K]ཐམས་ཅད་དུ་མེད་པར་ཅིའི་ཕྱིར་མི་འགྱུར། 
དེ་མེད་ན་ཡོངས་སུ་གྲུབ་པའི་ངོ་བོ་ཉིད་མེད་དེ་ཐམས་ཅད་མེད་པ་ཉིད་དུ་ཇི་ལྟར་མི་འགྱུར་ཞེ་ན། 
གཞན་གྱི་དབང་དང་ཡོངས་སུ་གྲུབ་པའི་ངོ་བོ་ཉིད་མེད་དུ་ཟིན་ན། 
ཀུན་ནས་ཉོན་མོངས་པ་དང་རྣམ་པར་བྱང་བ་མེད་པའི་ཉེས་པར་འགྱུར་བའི་ཕྱིར་རོ། 
།ཀུན་ནས་ཉོན་མོངས་པ་དང་རྣམ་པར་བྱང་བ་ནི་དམིགས་སོ། 
།དེ་ལྟ་བས་ན་ཐམས་ཅད་མེད་པ་མ་ཡིན་ནོ། 
།འདིར་ཚིགས་སུ་བཅད་པ། 
གཞན་གྱི་དབང་དང་ཡོངས་སུ་གྲུབ་པ། 
།རྣམ་པ་ཀུན་ཏུ་ཡོད་མིན་ན[^305K]། 
།ཀུན་ནས་ཉོན་མོངས་རྣམ་པར་དག། 
།དུས་ཀུན་ཏུ་ནི་མེད་པར་འགྱུར། 
།སངས་རྒྱས་བཅོམ་ལྡན་འདས་རྣམས་ཀྱིས་[^306K]ཐེག་པ་ཆེན་པོ་ཤིན་ཏུ་རྒྱས་པ་བསྟན་པ་གང་ཡིན་པའི་བསྟན་པ་དེར་ཀུན་ཏུ་[^307K]བརྟགས་པའི་ངོ་བོ་ཉིད་ཇི་ལྟར་རིག་པར་བྱ་ཞེ་ན། 
མེད་པའི་རྣམ་གྲངས་བསྟན་པས་རིག་པར་བྱའོ། 
།གཞན་གྱི་དབང་གི་ངོ་བོ་ཉིད་ཇི་ལྟར་རིག་པར་བྱ་ཞེ་ན། 
སྒྱུ་མ་དང་། 
སྨིག་རྒྱུ་དང་། 
རྨི་ལམ་དང་། 
མིག་ཡོར་དང་། 
གཟུགས་བརྙན་དང་། 
བྲག་ཅ་དང་། 
ཆུ་ཟླ་དང་། 
སྤྲུལ་པ་ལྟ་བུར་རིག་པར་བྱའོ། 
།ཡོངས་སུ་གྲུབ་པའི་ངོ་བོ་ཉིད་ཇི་ལྟར་རིག་པར་བྱ་ཞེ་ན། 
རྣམ་པར་བྱང་བའི་ཆོས་རྣམ་པ་བཞི་བསྟན་པས་རིག་པར་བྱ་སྟེ། 
རྣམ་པར་བྱང་བའི་ཆོས་རྣམ་པ་བཞི་ལ། 
རང་བཞིན་གྱིས་[^308K]རྣམ་པར་བྱང་བ་ནི་འདི་ལྟ་སྟེ། 
དེ་བཞིན་ཉིད་དང་། 
སྟོང་པ་ཉིད་དང་། 
ཡང་དག་པའི་མཐའ་དང་། 
མཚན་མ་མེད་པ་དང་། 
དོན་དམ་པ་སྟེ། 
ཆོས་ཀྱི་དབྱིངས་ཀྱང་དེ་ཡིན་ནོ། 
།དྲི་མ་མེད་པར་རྣམ་པར་[^309K]བྱང་བ་ནི་འདི་ལྟ་སྟེ། 
དེ་ཉིད་སྒྲིབ་པ་ཐམས་ཅད་དང་མི་ལྡན་པའོ། 
།དེ་ཐོབ་པའི་ལམ་རྣམ་པར་བྱང་བ་ནི་འདི་ལྟ་སྟེ། 
བྱང་ཆུབ་ཀྱི་ཕྱོགས་དང་མཐུན་པའི་ཆོས་ཐམས་ཅད་དང་། 
ཕ་རོལ་ཏུ་ཕྱིན་པ་ལ་སོགས་པའོ། 
།དེ་བསྐྱེད་པའི་ཕྱིར་དམིགས་པ་རྣམ་པར་བྱང་བ་ནི་འདི་ལྟ་སྟེ། 
ཐེག་པ་ཆེན་པོའི་དམ་པའི་ཆོས་བསྟན་པ་སྟེ། 
འདི་ལྟར་དེ་ནི་རྣམ་པར་བྱང་བའི་རྒྱུ་ཡིན་པའི་ཕྱིར་ཀུན་ཏུ་བརྟགས་པ་མ་ཡིན་ནོ། 
།ཆོས་ཀྱི་དབྱིངས་རྣམ་པར་[^310K]དག་པའི་རྒྱུ་མཐུན་པ་ཡིན་པས་[^311K]གཞན་གྱི་དབང་མ་ཡིན་ནོ། 
།རྣམ་པ་བཞི་པོ་འདི་དག་གིས་[^312K]རྣམ་པར་བྱང་བའི་ཆོས་ཐམས་ཅད་བསྡུས་པ་ཡིན་ནོ། 
།འདིར་ཚིགས་སུ་བཅད་པ། 
བྱུང་རྟེན་སྒྱུ་མ་ལ་སོགས་བསྟན། 
།རྟགས་ལ་བརྟེན་[^313K]ནས་མེད་པ་བསྟན། 
།རྣམ་པར་དག་པ་བཞི་བརྟེན་ནས། 
།ཡོངས་སུ་གྲུབ་པ་བསྟན་པ་ཡིན། 
།དག་པ་དེ་ནི་རང་བཞིན་དང་། 
།དྲི་མ་མེད་དང་ལམ་དང་དམིགས། 
།རྣམ་པར་དག་པའི་ཆོས་ཀྱི་རྣམས། 
།རྣམ་པ་བཞི་པོས་བསྡུས་པ་ཡིན། 
།གཞན་གྱི་དབང་གི་ངོ་བོ་ཉིད་ཅིའི་ཕྱིར་ཇི་སྐད་སྨོས་པའི་[^314K]སྒྱུ་མ་ལ་སོགས་པ་ལྟ་བུར་བསྟན་ཞེ་ན། 
གཞན་གྱི་དབང་གི་ངོ་བོ་ཉིད་ལ་གཞན་དག་ནོར་བ་ཉིད་དུ་སོམ་ཉི་ཟ་བ་བཟློག་པའི་ཕྱིར་རོ། 
།གཞན་གྱི་དབང་གི་ངོ་བོ་ཉིད་ལ་གཞན་དག་ཇི་ལྟར་ནོར་བ་ཉིད་དུ་སོམ་ཉི་ཟ་བར་འགྱུར་ཞེ་ན། 
འདི་ལྟར་གཞན་དག་འདི་སྙམ་དུ་དོན་མེད་པ་ཇི་ལྟར་[^315K]སྤྱོད་ཡུལ་དུ་འགྱུར་སྙམ་དུ་སེམས་པ་དེ་དག་གི་སོམ་ཉི་ཟ་བ་དེ་བཟློག་པའི་ཕྱིར་སྒྱུ་མ་ལྟ་བུ་ཉིད་དོ། 
།སེམས་དང་སེམས་ལས་བྱུང་བ་དོན་མེད་པ་རྣམས་ཇི་ལྟར་དབྱུང་སྙམ་དུ་སོམ་ཉི་ཟ་བ་བཟློག་པའི་ཕྱིར་སྨིག་རྒྱུ་ལྟ་བུ་ཉིད་དོ། 
།དོན་མེད་ན་འདོད་པ་དང་མི་འདོད་པའི་ཉེ་བར་སྤྱོད་པར་ཇི་ལྟར་འགྱུར་སྙམ་དུ་སོམ་ཉི་ཟ་བ་བཟློག་པའི་ཕྱིར་རྨི་ལམ་ལྟ་བུ་ཉིད་དོ། 
།དོན་མེད་ན་ལས་དགེ་བ་དང་མི་དགེ་བ་རྣམས་ཀྱི་འབྲས་བུ་འདོད་པ་དང་མི་འདོད་པ་ཇི་ལྟར་མངོན་པར་འགྲུབ་པར་འགྱུར་སྙམ་དུ་སོམ་ཉི་ཟ་བ་བཟློག་པའི་ཕྱིར་གཟུགས་བརྙན་ལྟ་བུ་ཉིད་དོ། 
།དོན་མེད་ན་ཇི་ལྟར་རྣམ་པར་ཤེས་པ་སྣ་ཚོགས་འབྱུང་སྙམ་དུ་སོམ་ཉི་ཟ་བ་བཟློག་པའི་ཕྱིར་མིག་ཡོར་ལྟ་བུ་ཉིད་དོ། 
།དོན་མེད་ན་ཇི་ལྟར་ཐ་སྙད་[^316K]བརྗོད་པ་སྣ་ཚོགས་འབྱུང་[^317K]སྙམ་དུ་སོམ་ཉི་ཟ་བ་བཟློག་པའི་ཕྱིར་བྲག་ཆ་ལྟ་བུ་[^318K]ཉིད་དོ། 
།དོན་མེད་ན་ཇི་ལྟར་ཡང་དག་པར་འཛིན་པའི་ཏིང་ངེ་འཛིན་གྱི་སྤྱོད་ཡུལ་འབྱུང་སྙམ་དུ་སོམ་ཉི་ཟ་བ་བཟློག་པའི་ཕྱིར་ཆུ་ཟླ་ལྟ་བུ་ཉིད་དོ། 
།དོན་མེད་ན་བྱང་ཆུབ་སེམས་དཔའ་སེམས་ཕྱིན་ཅི་མ་[^319K]ལོག་པ་རྣམས་སེམས་ཅན་གྱི་བྱ་བ་སྒྲུབ་པའི་ཕྱིར་བསམས་བཞིན་དུ་ཇི་ལྟར་སྐྱེ་སྙམ་དུ་སོམ་ཉི་ཟ་བ་བཟློག་པའི་ཕྱིར་སྤྲུལ་པ་ལྟ་བུ་ཉིད་བསྟན་ཏོ། 
།བཅོམ་ལྡན་འདས་ཀྱིས་[^320K]ཅི་ལས་[^321K]དགོངས་ཏེ། 
ཚངས་པས་ཞུས་པ་ལས་དེ་བཞིན་གཤེགས་པས་འཁོར་བ་ཡང་མི་[^322K]དམིགས། 
མྱ་ངན་ལས་འདས་པ་ཡང་མི་[^323K]དམིགས་ཞེས་བསྟན་ཞེ་ན། 
གཞན་གྱི་དབང་གི་ངོ་བོ་ཉིད་ཀུན་ཏུ་བརྟགས་པ་དང་། 
ཡོངས་སུ་གྲུབ་པའི་ངོ་བོ་ཉིད་ཡིན་པའི་ཕྱིར་འཁོར་བ་དང་མྱ་ངན་ལས་འདས་པ་ཉིད་བྱེ་བྲག་མེད་པ་ལས་དགོངས་ནས་བསྟན་ཏེ། 
འདི་ལྟར་གཞན་གྱི་དབང་གི་ངོ་བོ་ཉིད་དེ་ཉིད་ཀུན་ཏུ་བརྟགས་པའི་ཆོས་ནི་འཁོར་བའོ། 
།ཡོངས་སུ་གྲུབ་པའི་ཆོས་ནི་མྱ་ངན་ལས་འདས་པའོ། 
།ཆོས་མངོན་པའི་མདོ་ལས་ཆོས་ནི་གསུམ་སྟེ། 
ཀུན་ནས་ཉོན་མོངས་པ་དང་། 
རྣམ་པར་བྱང་བ་དང་། 
དེ་གཉི་གའི་ཆར་གཏོགས་པའོ་ཞེས་བཅོམ་ལྡན་འདས་ཀྱིས་གང་གསུངས་པ་ཅི་ལས་དགོངས་ཏེ་གསུངས་ཤེ་ན། 
གཞན་གྱི་དབང་གི་ངོ་བོ་ཉིད་ལ་ཀུན་ཏུ་བརྟགས་པའི་ངོ་བོ་ཉིད་ཡོད་པ་ནི་ཀུན་ནས་ཉོན་མོངས་པའི་ཆར་གཏོགས་པའོ། 
།ཡོངས་སུ་གྲུབ་པའི་ངོ་བོ་ཉིད་ཡོད་པ་ནི་རྣམ་པར་བྱང་བའི་ཆར་གཏོགས་པའོ། 
།གཞན་གྱི་དབང་དེ་ཉིད་ནི་དེ་[^324K]གཉི་གའི་ཆར་གཏོགས་པ་སྟེ། 
འདི་ལ་དགོངས་ནས་བཀའ་སྩལ་ཏོ། 
།དོན་འདི་ལ་དཔེ་ཅི་ཡོད་ཅེ་ན། 
དཔེ་ནི་ས་ཁོང་ན་གསེར་ཡོད་པ་སྟེ། 
དཔེར་ན་ས་ཁོང་ན་གསེར་ཡོད་པ་ལ་ནི་སའི་ཁམས་དང་ས་དང་གསེར་དང་གསུམ་དམིགས་སོ། 
།དེ་ལ་སའི་ཁམས་ལ་ནི་མེད་པའི་ས་དམིགས་ལ། 
ཡོད་པའི་གསེར་ནི་མི་དམིགས་ཏེ། 
འདི་ལྟར་མེས་རེག་ནས་ནི་མི་སྣང་ལ་གསེར་ནི་སྣང་ངོ་། 
།སའི་ཁམས་ནི་སར་སྣང་བ་ལ་ལོག་པར་སྣང་ངོ་། 
།གསེར་དུ་སྣང་བ་ན་དེ་བཞིན་དུ་སྣང་ངོ་། 
།དེ་བས་ན་སའི་ཁམས་ནི་གཉི་གའི་ཆར་གཏོགས་པའོ། 
།དེ་བཞིན་དུ་རྣམ་པར་རིག་པ་ལ་རྣམ་པར་མི་རྟོག་པའི་[^325K]ཡེ་ཤེས་ཀྱི་མེས་མ་རེག་པ་[^326K]ན། 
རྣམ་པར་རིག་པ་དེ་ཡང་དག་པ་མ་ཡིན་པ་ཀུན་བརྟགས་པའི་ངོ་བོ་ཉིད་དུ་སྣང་གི། 
ཡང་དག་པ་ཡོངས་སུ་གྲུབ་པའི་ངོ་བོ་ཉིད་དུ་ནི་ནི་[^327K]མི་སྣང་ལ། 
རྣམ་པར་ཤེས་པ་ལ་རྣམ་པར་མི་རྟོག་པའི་[^328K]ཡེ་ཤེས་ཀྱི་[^329K]མེས་རེག་པ་[^330K]ན། 
རྣམ་པར་རིག་པ་དེ་ཡང་དག་པ་ཡོངས་སུ་གྲུབ་པའི་ངོ་བོ་ཉིད་དུ་སྣང་གི། 
ལོག་པར་ཀུན་ཏུ་བརྟགས་པའི་ངོ་བོ་ཉིད་དུ་ནི་[^331K]མི་སྣང་ངོ་། 
།དེ་ལྟ་བས་ན་ཡང་དག་པ་མ་ཡིན་པ་ཀུན་ཏུ་རྟོག་པའི་རྣམ་པར་རིག་པ་གཞན་གྱི་དབང་གི་ངོ་བོ་ཉིད་དེ་ནི་གཉི་གའི་ཆར་གཏོགས་པ་ཡིན་ཏེ། 
ས་ཁོང་ན་གསེར་ཡོད་པ་ལ་སའི་ཁམས་བཞིན་ནོ། 
།བཅོམ་ལྡན་འདས་ཀྱིས་ལ་ལར་ནི་ཆོས་ཐམས་ཅད་རྟག་གོ་ཞེས་བསྟན། 
ལ་ལར་ནི་མི་རྟག་གོ་ཞེས་བསྟན། 
ལ་ལར་ནི་རྟག་པ་ཡང་མ་ཡིན་མི་རྟག་པ་[^332K]ཡང་མ་ཡིན་ནོ་ཞེས་བསྟན་པ་ཅི་ལས་དགོངས་ཏེ་རྟག་པ་ཞེས་བསྟན་ཞེ་ན། 
གཞན་གྱི་དབང་གི་ངོ་བོ་ཉིད་ཡོངས་སུ་གྲུབ་པའི་ཆས་རྟག་པའོ[^333K]། 
།ཀུན་ཏུ་བརྟགས་པའི་ངོ་བོ་ཉིད་ཀྱི་ཆས་མི་རྟག་པའོ། 
།གཉི་གའི་ཆས་རྟག་པ་ཡང་མ་ཡིན་མི་རྟག་པ་ཡང་མ་ཡིན་པ་འདི་ལས་དགོངས་ནས་བསྟན་ཏོ། 
།ཇི་ལྟར་རྟག་པ་དང་མི་རྟག་པ་དང་གཉིས་སུ་མེད་པ་དེ་བཞིན་དུ། 
བདེ་བ་དང་སྡུག་བསྔལ་བ་དག་ཀྱང་[^334K]གཉིས་སུ་མེད་པ་དང་། 
དགེ་བ་དང་མི་དགེ་བ་དག་ཀྱང་[^335K]གཉིས་སུ་མེད་པ་དང་། 
སྟོང་པ་དང་མི་སྟོང་པ་དང་གཉིས་སུ་མེད་པ་དང་། 
བདག་དང་བདག་མེད་པ་དང་གཉིས་སུ་མེད་པ་དང་། 
ཞི་བ་དང་མ་ཞི་བ་དང་གཉིས་སུ་མེད་པ་དང་། 
ངོ་བོ་ཉིད་ཡོད་པ་དང་ངོ་བོ་ཉིད་མེད་པ་དང་གཉིས་སུ་མེད་པ་དང་། 
སྐྱེས་པ་དང་མ་སྐྱེས་པ་དང་གཉིས་སུ་མེད་པ་དང་། 
འགགས་པ་དང་མ་འགགས་པ་དང་གཉིས་སུ་མེད་པ་དང་། 
གཟོད་མ་[^336K]ནས་ཞི་བ་དང་གཟོད་མ་[^337K]ནས་མ་ཞི་བ་དང་གཉིས་སུ་མེད་པ་དང་། 
རང་བཞིན་གྱིས་མྱ་ངན་ལས་འདས་པ་དང་། 
རང་བཞིན་གྱིས་[^338K]མྱ་ངན་ལས་མ་འདས་པ་དང་གཉིས་སུ་མེད་པ་དང་། 
འཁོར་བ་དང་མྱ་ངན་ལས་འདས་པ་དག་ཀྱང་[^339K]གཉིས་སུ་མེད་དོ་ཞེས་བྱ་བ་ལ་སོགས་པའི་རབ་ཏུ་དབྱེ་བ་དག་གིས་[^340K]སངས་རྒྱས་བཅོམ་ལྡན་འདས་རྣམས་ཀྱི་ལྡེམ་པོ་དག་ཐམས་ཅད་རྟག་པ་[^341K]དང་མི་རྟག་པ་ལ་སོགས་པའི་རྣམ་གྲངས་བསྟན་པ་བཞིན་དུ། 
ངོ་བོ་ཉིད་གསུམ་ཡིན་པ་དག་ཏུ་ཁོང་དུ་ཆུད་པར་བྱའོ། 
།འདིར་ཚིགས་སུ་བཅད་པ། 
ཇི་ལྟར་ཆོས་རྣམས་ཡོད་མིན་ཞིང་། 
།ཇི་ལྟར་རྣམ་པ་དུ་མར་སྣང་། 
།དེ་བཞིན་ཆོས་དང་ཆོས་མེད་པ[^342K]། 
།གཉིས་སུ་མེད་པའི་དོན་དུ་བསྟན[^343K]། 
།ཆ་རེས་དེ་དག་མེད་པ་དང་། 
།ཡོད་པ་ཞེས་ནི་རབ་ཏུ་བསྟན[^344K]། 
།གཉི་གའི་ཆས་ནི་ཡོད་མིན་ཞིང་། 
མེད་པའང་མིན་ཞེས་བརྗོད་པ་མཛད། 
།ཇི་ལྟར་སྣང་བ་དེ་བཞིན་མེད། 
།དེ་ཕྱིར་མེད་ཅེས་བརྗོད་པ་[^345K]མཛད[^346K]། 
།གང་ཕྱིར་དེ་ལྟར་སྣང་གྱུར་པ། 
།དེ་ཕྱིར་ཡོད་ཅེས་བརྗོད་པ་མཛད། 
།རང་དང་བདག་ཉིད་མེད་པའི་ཕྱིར། 
།རང་གི་དངོས་ལ་མི་གནས་ཕྱིར། 
།གཟུང་བ་[^347K]བཞིན་དུ་དེ་མེད་ཕྱིར། 
།ངོ་བོ་ཉིད་མེད་[^348K]དུ་བཞེད་པ[^349K]། 
།ངོ་བོ་ཉིད་ནི་མེད་པ་ཡིས། 
།ཕྱི་མ་ཕྱི་མ་བརྟེན་བྱས་ཏེ། 
།སྐྱེ་མེད་འགག་མེད་གཟོད་[^350K]ཞི་དང་། 
།རང་བཞིན་མྱ་ངན་འདས་པར་གྲུབ། 
།ཡང་དགོངས་པ་བཞི་དང་ལྡེམ་པོར་དགོངས་པ་བཞིས་[^351K]སངས་རྒྱས་ཀྱི་གསུང་ཐམས་ཅད་ཁོང་དུ་ཆུད་པར་བྱའོ། 
།མཉམ་པ་ཉིད་ལ་[^352K]དགོངས་པ་ནི་འདི་ལྟ་སྟེ། 
ང་ཉིད་དེའི་ཚེ་དེའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་སུ་གྱུར་ཏོ་ཞེས་བྱ་བ་ལྟ་བུའོ། 
།དུས་གཞན་ལ་དགོངས་པ་ནི་འདི་ལྟ་སྟེ། 
དེ་བཞིན་གཤེགས་པ་རིན་ཆེན་མང་གི་མཚན་བཟུང་བས་[^353K]བླ་ན་མེད་པ་[^354K]ཡང་དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་རོ་ཞེས་བྱ་བ་ལྟ་བུ་དང་སྨོན་ལམ་བཏབ་པ་ཙམ་གྱིས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ་ཞེས་ཇི་སྐད་གསུངས་པ་ལྟ་བུའོ། 
།དོན་གཞན་ལ་དགོངས་པ་ནི་སངས་རྒྱས་གང་གཱའི་ཀླུང་གི་བྱེ་མ་[^355K]ཅིག་ལ་བསྙེན་བཀུར་བྱས་ན་ཐེག་པ་ཆེན་པོའི་ཆོས་ཀྱི་དོན་ཁོང་དུ་ཆུད་པར་འགྱུར་རོ་ཞེས་ཇི་སྐད་གསུངས་པ་ལྟ་བུའོ། 
།གང་ཟག་གི་བསམ་པ་ལ་དགོངས་པ་ནི་འདི་ལྟ་སྟེ། 
གང་ཟག་ཁ་ཅིག་ལ་སྦྱིན་པ་བསྔགས་ལ། 
དེ་ཉིད་ལ་བསྔགས་པ་མ་ཡིན་པའང་གསུངས་པ་[^356K]དང་། 
སྦྱིན་པ་ཇི་ལྟ་བར་ཚུལ་ཁྲིམས་དང་བསྒོམ་པ་ཁ་ཅིག་ཀྱང་དེ་བཞིན་དུ[^357K]། 
འདི་ནི་དགོངས་པ་རྣམ་པ་བཞིའོ། 
།ཡང་ལྡེམ་པོར་དགོངས་པ་བཞི་སྟེ། 
གཞུག་པ་ལ་ལྡེམ་པོར་དགོངས་པ་ནི་འདི་ལྟ་སྟེ། 
ཉན་ཐོས་ཀྱི་ཐེག་པའམ། 
ཐེག་པ་ཆེན་པོར་གང་ཟག་དང་ཆོས་ཀྱི་ངོ་བོ་ཉིད་དང་ཁྱད་པར་ཀུན་རྫོབ་ཀྱི་[^358K]བདེན་པའི་ཚུལ་དུ་བསྟན་པའོ། 
།མཚན་ཉིད་ལ་ལྡེམ་པོར་དགོངས་པ་ནི་གང་དུ་ཆོས་ཀྱི་མཚན་ཉིད་བསྟན་པས་ངོ་བོ་ཉིད་གསུམ་པོ་དག་[^359K]སྟོན་པའོ། 
།གཉེན་པོ་ལ་ལྡེམ་པོར་དགོངས་པ་ནི། 
གང་དུ་སྤྱོད་པ་བརྒྱད་ཁྲི་བཞི་སྟོང་གི་གཉེན་པོ་བསྟན་པའོ། 
།བསྒྱུར་བ་ལ་ལྡེམ་པོར་དགོངས་པ་ནི་གང་དུ་སྒྲས་དོན་གཞན་དུ་བརྗོད་ལ། 
དོན་ཉིད་གཞན་དུ་སྟོན་པ་སྟེ། 
འདིར་ཚིགས་སུ་བཅད་པ། 
སྙིང་པོ་མེད་ལ་སྙིང་པོར་ཤེས། 
།ཕྱིན་ཅི་ལོག་ལ་ཤིན་ཏུ་གནས། 
།ཉོན་མོངས་ཀུན་ནས་རབ་ཉོན་མོངས། 
།བྱང་ཆུབ་དམ་པ་ཐོབ་པར་འགྱུར། 
།ཐེག་པ་ཆེན་པོའི་ཆོས་འཆད་པར་འདོད་པས་མདོར་བསྡུ་ན་རྣམ་པ་གསུམ་གྱིས་བཤད་པར་བྱ་སྟེ། 
རྟེན་ཅིང་འབྲེལ་པར་འབྱུང་བ་བསྟན་པ་དང་། 
རྟེན་ཅིང་འབྲེལ་པར་འབྱུང་བའི་ཆོས་རྣམས་ཀྱི་མཚན་ཉིད་བསྟན་པ་དང་། 
བཤད་ཟིན་པའི་དོན་བསྟན་པས་བཤད་པར་བྱའོ། 
།དེ་ལ་རྟེན་ཅིང་འབྲེལ་པར་འབྱུང་བ་བསྟན་པ་ནི། 
ཆོས་རྣམས་བརྗོད་པའི་བག་ཆགས་ལས་བྱུང་སྟེ་དེ་དག་ཉིད་ལས་དེ་ཞེས་ཇི་སྐད་གསུངས་པ་ལྟ་བུ་སྟེ། 
རྣམ་པར་སྨིན་པ་དང་འཇུག་པའི་རྣམ་པར་ཤེས་པ་དག་ཕན་ཚུན་དུ་རྐྱེན་དུ་གྱུར་པས་འབྱུང་བའི་ཕྱིར་རོ། 
།འཇུག་པའི་རྣམ་པར་ཤེས་པའི་མཚན་ཉིད་ཀྱི་ཆོས་དེ་དག་ནི་རྒྱུ་མཚན་དང་ལྟ་བ་དང་བཅས་པའི་རྣམ་པར་རིག་པའི་ངོ་བོ་ཉིད་དོ། 
།དེ་དག་ཀྱང་གནས་ཀྱི་མཚན་ཉིད་དང་། 
ཀུན་བརྟགས་པའི་མཚན་ཉིད་དང་། 
ཆོས་ཉིད་ཀྱི་མཚན་ཉིད་དོ། 
།འདིས་ནི་ངོ་བོ་ཉིད་གསུམ་གྱི་མཚན་ཉིད་བསྟན་པ་ཡིན་ཏེ། 
རྒྱུ་མཚན་ལྟ་[^360K]དང་བཅས་པ་ལས། 
།དེ་དག་མཚན་ཉིད་གསུམ་ཤེས་བྱ། 
།ཞེས་ཇི་སྐད་གསུངས་པ་ལྟ་བུའོ། 
།དེ་དག་གི་མཚན་ཉིད་ཇི་ལྟར་བཤད་པར་བྱ་ཞེ་ན། 
གཞན་གྱི་དབང་གི་མཚན་ཉིད་ལ་ཀུན་བརྟགས་པའི་མཚན་ཉིད་ནི་མེད་ལ། 
ཡོངས་སུ་གྲུབ་པའི་མཚན་ཉིད་ནི་དེ་ན་ཡོད་ན། 
དེ་ཁོ་ན་མ་མཐོང་བ་དང་མཐོང་བས་དུས་གཅིག་ཏུ་དེ་གཉི་ག་ཡོད་པ་དང་མེད་པར་མི་དམིགས་པའམ་དམིགས་པའོ། 
།གཞན་གྱི་དབང་གི་ངོ་བོ་ཉིད་ལ་ཀུན་བརྟགས་པ་མེད་པ་དང་ཡོངས་སུ་གྲུབ་པ་ཡོད་པའི་ཕྱིར་འབྱུང་སྟེ། 
དེ་དམིགས་པ་ན་དེ་མི་དམིགས་པའི་ཕྱིར་རོ། 
།དེ་མི་དམིགས་པ་ན་དེ་དམིགས་པའི་ཕྱིར་རོ། 
།གཞན་དབང་ལ་ནི་བརྟགས་པ་[^361K]མེད། 
།ཡོངས་སུ་གྲུབ་པ་དེ་ན་ཡོད། 
།དེ་ཕྱིར་དེ་ལ་གཉི་ག་ཡང་། 
།མི་དམིགས་དམིགས་པ་མཉམ་པ་ཡིན། 
།ཞེས་ཇི་སྐད་བཤད་པ་ལྟ་བུའོ། 
།བཤད་ཟིན་པ་དོན་བཤད་པ་གང་ཞེ་ན། 
འདི་ལྟ་སྟེ། 
ཚིག་སྔར་བཤད་ཟིན་པའི་ཚིག་ལྷག་མ་རྣམས་ཀྱིས་དེ་ཡོན་ཏན་གྱི་དབང་དུ་བྱ་བའམ། 
དོན་གྱི་[^362K]དབང་དུ་བྱ་བས་རྣམ་པར་ཕྱེ་སྟེ་བསྟན་པའོ། 
།ཡོན་ཏན་གྱི་དབང་དུ་བྱ་བ་ནི། 
འདི་ལྟ་སྟེ། 
ཤིན་ཏུ་རྣམ་པར་དག་པའི་བློ་མངའ་བ་ཀུན་ཏུ་སྤྱོད་པ་[^363K]གཉིས་མི་མངའ་བ། 
མཚན་ཉིད་མེད་པའི་ཆོས་ལ་མཆོག་ཏུ་གཞོལ་བར་མཛད་པ། 
སངས་རྒྱས་ཀྱི་གནས་པས་གནས་པ། 
སངས་རྒྱས་ཐམས་ཅད་དང་མཉམ་པ་ཉིད་བརྙེས་པ། 
སྒྲིབ་པ་མི་མངའ་བས་རྟོགས་པར་ཐུགས་སུ་ཆུད་པ། 
ཕྱིར་མི་ལྡོག་པའི་[^364K]ཆོས་དང་ལྡན་པ། 
སྤྱོད་ཡུལ་གྱིས་མི་འཕྲོགས་པ། 
རྣམ་པར་གཞག་པ་བསམ་གྱིས་མི་ཁྱབ་པ། 
དུས་གསུམ་མཉམ་པ་ཉིད་དུ་ཐུགས་སུ་ཆུད་པ། 
འཇིག་རྟེན་གྱི་ཁམས་ཐམས་ཅད་དུ་ཁྱབ་པའི་སྐུ་དང་ལྡན་པ། 
ཆོས་ཐམས་ཅད་ལ་ཐེ་ཚོམ་མེད་པའི་ཡེ་ཤེས་མངའ་བ། 
སྤྱོད་པ་ཐམས་ཅད་དང་ལྡན་པའི་བློ་མངའ་བ། 
ཆོས་མཁྱེན་པ་ལ་ནེམ་ནུར་མེད་པ། 
རྣམ་པར་མ་བརྟགས་པའི་སྐུ་མངའ་བ། 
ཡེ་ཤེས་བྱང་ཆུབ་སེམས་དཔའ་ཐམས་ཅད་ཀྱིས་[^365K]ཡང་དག་པར་མནོས་པ། 
སངས་རྒྱས་ཀྱི་[^366K]གནས་པ་གཉིས་སུ་མེད་པ་དམ་པའི་ཕ་རོལ་ཏུ་ཕྱིན་པ། 
དེ་བཞིན་གཤེགས་པ་མ་འདྲེས་པའི་རྣམ་པར་ཐར་པར་མཛད་པའི་ཡེ་ཤེས་ཀྱི་མཐར་ཕྱིན་པ། 
མཐའ་དང་དཔུང་མེད་པའི་སངས་རྒྱས་ཀྱི་ས་མཉམ་པ་ཉིད་[^367K]དུ་ཐུགས་སུ་ཆུད་པ། 
ཆོས་ཀྱི་དབྱིངས་ཀྱིས་ཀླས་པ། 
ནམ་མཁའི་ཁམས་ཀྱི་[^368K]མཐས་གཏུགས་པ། 
ཕྱི་མའི་མཐའི་མུར་ཐུག་པ་ཞེས་སངས་རྒྱས་ཀྱི་ཡོན་ཏན་རྣམས་བསྟན་པའོ། 
།ཤིན་ཏུ་རྣམ་པར་དག་པའི་བློ་མངའ་བ་ཞེས་བྱ་བའི་ཚིག་འདིའི་[^369K]རྣམ་པར་དབྱེ་བ་ནི་ཚིག་ལྷག་མ་རྣམས་ཡིན་པར་རིག་པར་བྱ་སྟེ། 
དེ་ལྟར་ན་ཆོས་ཉིད་ལེགས་པར་བཤད་པ་ཡིན་ནོ། 
།ཤིན་ཏུ་རྣམ་པར་དག་པའི་བློ་མངའ་བ་ཞེས་བྱ་བ་འདི་ནི་[^370K]སངས་རྒྱས་བཅོམ་ལྡན་འདས་རྣམས་ཀྱི་[^371K]བློ་ཤིན་ཏུ་རྣམ་པར་དག་པ་འདི་ནི་ཡོན་ཏན་བཅུ་དགུས་བསྡུས་པར་རིག་པར་བྱ་སྟེ། 
ཤེས་བྱ་ལ་ཤིན་ཏུ་སྒྲིབ་པ་མེད་པར་འཇུག་པའི་ཡོན་ཏན་དང་། 
ཡོད་པ་དང་མེད་པ་གཉིས་སུ་མེད་པའི་མཚན་ཉིད་དེ་བཞིན་ཉིད་མཆོག་ཏུ་རྣམ་པར་དག་པ་ཤེས་པར་མཛད་པའི་ཡོན་ཏན་དང་། 
སངས་རྒྱས་ཀྱི་མཛད་པ་ལྷུན་གྱིས་གྲུབ་པ་རྒྱུན་མི་གཅོད་པར་གནས་པའི་ཡོན་ཏན་དང་། 
ཆོས་ཀྱི་སྐུ་ལ་གནས་པ་[^372K]དང་དགོངས་པ་དང་། 
ཕྲིན་ལས་ཐ་དད་པ་མེད་པའི་ཡོན་ཏན་དང་། 
སྒྲིབ་པ་ཐམས་ཅད་ཀྱི་གཉེན་པོ་བསྒོམས་པའི་ཡོན་ཏན་དང་། 
མུ་སྟེགས་ཅན་ཐམས་ཅད་ཀྱིས་མི་ཐུབ་པའི་ཡོན་ཏན་དང་། 
འཇིག་རྟེན་དུ་སྐྱེས་ཀྱང་འཇིག་རྟེན་པའི་ཆོས་ཀྱིས་[^373K]མི་འཕྲོགས་པའི་ཡོན་ཏན་དང་། 
ཆོས་རྣམ་པར་གཞག་པའི་ཡོན་ཏན་དང་། 
ལུང་སྟོན་པའི་ཡོན་ཏན་དང་། 
འཇིག་རྟེན་གྱི་ཁམས་ཐམས་ཅད་དུ་ལོངས་སྤྱོད་རྫོགས་པ་དང་སྤྲུལ་པའི་སྐུ་སྟོན་པའི་ཡོན་ཏན་དང་། 
ཐེ་ཚོམ་གཅོད་པའི་ཡོན་ཏན་དང་། 
སྤྱོད་པ་སྣ་ཚོགས་ཀྱིས་འཇུག་པར་མཛད་པའི་ཡོན་ཏན་དང་། 
ཕྱི་མ་ལ་ཆོས་འབྱུང་བ་མཁྱེན་པའི་ཡོན་ཏན་དང་། 
མོས་པ་ཇི་ལྟ་བ་བཞིན་དུ་སྟོན་པའི་ཡོན་ཏན་དང་། 
སྐུ་དཔག་ཏུ་མེད་པས་སེམས་ཅན་འདུལ་བར་སྦྱོར་བའི་[^374K]ཡོན་ཏན་དང་། 
ཆོས་ཀྱི་[^375K]སྐུ་མཉམ་པ་ལ་ཕ་རོལ་ཏུ་ཕྱིན་པ་རྣམས་འགྲུབ་པའི་[^376K]ཡོན་ཏན་དང། 
མོས་པ་ཇི་ལྟ་བ་བཞིན་དུ་སངས་རྒྱས་ཀྱི་[^377K]ཞིང་མ་འདྲེས་པ་སྟོན་པའི་ཡོན་ཏན་དང་། 
སངས་རྒྱས་ཀྱི་[^378K]སྐུ་གསུམ་གྱི་[^379K]ཡུལ་ཡོངས་སུ་མ་ཆད་པའི་ཡོན་ཏན་དང་། 
འཁོར་བའི་མཐའ་ཇི་ཙམ་པར་སེམས་ཅན་ཐམས་ཅད་ལ་ཕན་པ་དང་། 
བདེ་བ་[^380K]ཉེ་བར་གནས་པའི་ཡོན་ཏན་དང་། 
མི་ཟད་པ་[^381K]ཉིད་ཀྱི་ཡོན་ཏན་རྣམས་ཀྱིས་[^382K]བསྡུས་སོ། 
།དོན་གྱི་[^383K]དབང་དུ་བྱ་བ་ནི་ཡང་[^384K]བྱང་ཆུབ་སེམས་དཔའ་ཆོས་སུམ་ཅུ་རྩ་གཉིས་དང་ལྡན་ན་བྱང་ཆུབ་སེམས་དཔའ་བྱང་ཆུབ་སེམས་དཔའ་ཞེས་བྱ་སྟེ། 
སུམ་ཅུ་རྩ་གཉིས་གང་ཞེ་ན། 
སེམས་ཅན་ཐམས་ཅད་ལ་ཕན་པ་དང་བདེ་བར་བྱ་བའི་ལྷག་པའི་བསམ་པ་དང་། 
ཐམས་ཅད་མཁྱེན་པའི་ཡེ་ཤེས་ལ་འཛུད་པ་དང་བདག་ཅི་རི་[^385K]ཞེས་ཡོངས་སུ་ཤེས་པ་དང་། 
ང་རྒྱལ་བཅོམ་པ་དང་། 
ལྷག་པའི་བསམ་པ་བརྟན་པ་དང་། 
བཅོས་མ་མ་ཡིན་པར་བྱམས་པ་དང་། 
མཛའ་བ་དང་མི་མཛའ་བ་ལ་སེམས་སྙོམས་པ་དང་། 
མྱ་ངན་ལས་འདས་པའི་མཐའི་བར་དུ་གཏན་དུ་[^386K]མཛའ་བ་དང་། 
ཚིག་རན་པ་དང་། 
འཛུམ་པའི་བཞིན་གྱིས་གསོང་པོར་སྨྲ་བ་དང་། 
སྙིང་རྗེ་ཆེན་པོ་ཡོངས་སུ་མ་ཆད་པ་དང་། 
ཁུར་བླངས་པ་རྣམས་ལ་སྒྱིད་ལུག་པ་མེད་པ་དང་། 
ཡིད་ཡོངས་སུ་མི་སྐྱོ་བ་དང་། 
ཐོས་པ་དང་དོན་གྱིས་ངོམས་མི་མྱོང་བ་དང་། 
བདག་གི་[^387K]འཁྲུལ་པ་རྣམས་ལ་ཉེས་པར་ལྟ་བ་དང་། 
གཞན་གྱི་[^388K]འཁྲུལ་པ་རྣམས་ལ་མི་གཤེ་བར་བསྒོ་བ་དང་། 
སྤྱོད་ལམ་ཐམས་ཅད་དུ་བྱང་ཆུབ་ཀྱི་སེམས་ཡོངས་སུ་སྦྱོང་བར་བྱེད་པ་དང་། 
རྣམ་པར་སྨིན་པ་ལ་མི་རེ་བའི་སྦྱིན་པ་དང་། 
སྲིད་པའི་འགྲོ་བར་སྐྱེ་བ་ཐམས་ཅད་ལ་མི་གནས་པའི་ཚུལ་ཁྲིམས་དང་། 
སེམས་ཅན་ཐམས་ཅད་ལ་ཞེ་འགྲས་པ་མེད་པའི་བཟོད་པ་དང་། 
དགེ་བའི་རྩ་བ་ཐམས་ཅད་ཡང་དག་པར་སྡུད་པའི་བརྩོན་འགྲུས་དང་། 
གཟུགས་མེད་པའི་ཁམས་རྣམ་པར་བསྩལ་བའི་[^389K]བསམ་གཏན་དང་། 
ཐབས་དང་ལྡན་པའི་ཤེས་རབ་དང་། 
བསྡུ་བའི་དངོས་པོ་བཞིས་ཟིན་པའི་ཐབས་དང་། 
ཚུལ་ཁྲིམས་དང་ལྡན་པ་རྣམས་དང་། 
ཚུལ་ཁྲིམས་འཆལ་པ་རྣམས་ལ་གཉིས་སུ་མེད་པའི་བྱམས་པ་དང་། 
གུས་པར་བྱས་ཏེ་ཆོས་ཉན་པ་དང་། 
གུས་པར་བྱས་ཏེ་དགོན་པར་གནས་པ་དང་། 
འཇིག་རྟེན་གྱི་སྣ་ཚོགས་དག་ལ་མི་དགའ་བ་དང་། 
ཐེག་པ་དམན་པ་མི་འདོད་པ་དང་། 
ཐེག་པ་ཆེན་པོའི་ཕན་ཡོན་ལ་ལྟ་བ་དང་། 
སྡིག་པའི་གྲོགས་པོ་ཡོངས་སུ་སྤོང་བ་དང་། 
དགེ་བའི་བཤེས་གཉེན་[^390K]ལ་བརྟེན་པ་དང་། 
ཚངས་པའི་གནས་པ་བཞི་ཡོངས་སུ་སྤོང་བ་[^391K]དང་། 
མངོན་པར་ཤེས་པ་ལྔས་རྣམ་པར་རྩེན་པ་[^392K]དང་། 
ཡེ་ཤེས་ལ་རྟོན་པ་[^393K]དང་། 
སྒྲུབ་པ་དང་ལོག་པར་སྒྲུབ་པ་ལ་གནས་པའི་སེམས་ཅན་རྣམས་མི་གཏོང་བ་དང་། 
ཚིག་གཅིག་ཏུ་ཆད་པ་དང་། 
བདེན་པ་གཅེས་སུ་བྱེད་པ་དང་། 
བྱང་ཆུབ་ཀྱི་[^394K]སེམས་དེ་སྔོན་དུ་འགྲོ་བ་ཞེས་ཇི་སྐད་གསུངས་པ་ལྟ་བུ་སྟེ། 
ཚིག་[^395K]འདི་རྣམས་ཀྱིས་ཀྱང་ཚིག་དང་པོ་རབ་ཏུ་དབྱེ་བར་རིག་པར་བྱའོ[^396K]། 
།སེམས་ཅན་ཐམས་ཅད་ལ་ཕན་པ་དང་བདེ་བར་བྱ་བའི་ལྷག་པའི་བསམ་པ་ཞེས་བྱ་བ་ལ་[^397K]ཕན་པ་དང། 
བདེ་བར་བྱ་བའི་ལྷག་པའི་བསམ་པའི་ཚིག་འདི་ནི་ལས་བཅུ་དྲུག་གིས་རབ་ཏུ་དབྱེ་བར་རིག་པར་བྱ་སྟེ[^398K]། 
དེ་ལ་ལས་བཅུ་དྲུག་ནི་གཅིག་ནས་གཅིག་ཏུ་བརྒྱུད་པའི་སྦྱོར་བའི་ལས་དང་། 
ཕྱིན་ཅི་ལོག་མེད་པའི་ལས་དང་། 
གཞན་གྱིས་བྱེད་དུ་མ་བཅུག་པར་བདག་ཉིད་སྦྱོར་བའི་ལས་དང་། 
[^399K]མི་འཁྲུགས་པའི་ལས་དང་། 
ཟང་ཟིང་དང་མ་འདྲེས་པ་དང་། 
ཕན་འདོགས་པ་དང་། 
གནོད་པ་བྱེད་པ་ལ་རྗེས་སུ་ཆགས་པ་དང་། 
ཁོང་ཁྲོ་བ་མེད་པ་དང་། 
ཚེ་རབས་གཞན་དུ་ཡང་རྗེས་སུ་འཇུག་པ་དང་། 
ཚིག་གསུམ་གྱིས་ཟང་ཟིང་མེད་པའི་ལས་དང་། 
ཚིག་གཉིས་ཀྱིས་དེ་དང་མཐུན་པའི་ངག་དང་། 
ལུས་ཀྱི་[^400K]ལས་དང་། 
བདེ་བ་དང་། 
སྡུག་བསྔལ་གཉིས་སུ་མེད་པར་མཉམ་པ་ཉིད་ཀྱི་[^401K]ལས་དང་། 
མི་ཞུམ་པའི་ལས་དང་། 
མི་བཟློག་པའི་[^402K]ལས་དང་། 
ཐབས་ཡོངས་སུ་འཛིན་པའི་ལས་དང་། 
ཚིག་གཉིས་ཀྱིས་མི་མཐུན་པའི་ཕྱོགས་ལས་འདུན་པ་བཟློག་པའི་[^403K]ལས་དང་། 
རྒྱུན་མི་འཆད་པར་[^404K]དེ་ཡིད་ལ་བྱེད་པའི་ལས་དང་། 
ཕ་རོལ་ཏུ་ཕྱིན་པ་དྲུག་ལ་ཡང་དག་པར་སྦྱོར་བ་དང་། 
བསྡུ་བའི་དངོས་པོ་ལ་སྦྱོར་བ་དང་། 
ཚིག་བདུན་གྱིས་ཁྱད་པར་དུ་འགྲོ་བའི་ལས་དང་། 
སྐྱེས་བུ་དམ་པ་ལ་བརྟེན་པ་དང་། 
དམ་པའི་ཆོས་ཉན་པ་དང་། 
དགོན་པ་ལ་གནས་པ་དང། 
རྣམ་པར་རྟོག་པ་བཟང་པོ་མ་ཡིན་པ་ཡོངས་སུ་སྤོང་བ་དང་། 
གཉིས་ཀྱིས་[^405K]ཡིད་ལ་བྱེད་པའི་ཡོན་ཏན་དང་། 
གཉིས་ཀྱིས་གྲོགས་ཀྱི་ཡོན་ཏན་དང་། 
ཚིག་དྲུག་གིས་གྲུབ་པར་སྦྱོར་བའི་ལས་དང་། 
ཚད་མེད་པ་ཡོངས་སུ་དག་པ་དང་། 
མཐུ་ཐོབ་པ་དང་། 
རྟོགས་པའི་ཡོན་ཏན་དང་། 
ཚིག་གསུམ་གྱིས་གྲུབ་པའི་ལས་དང་། 
ཚོགས་ཡོངས་སུ་སྡུད་པའི་ཡོན་ཏན་དང་། 
ཐེ་ཚོམ་མེད་པར་འདོམས་ཤིང་རྗེས་སུ་སྟོན་པ་དང་། 
གཅིག་ནི་ཆོས་དང་ཟང་ཟིང་གིས་སྡུད་པ་དང་། 
སེམས་ཀུན་ནས་ཉོན་མོངས་པ་ཅན་མ་ཡིན་པ་དང་། 
ཚིག་བཞིས་དེས་འཇོག་པའི་ལས་དང་། 
ཚིག་འདི་རྣམས་ཀྱིས་ཚིག་དང་པོ་རབ་ཏུ་དབྱེ་བར་རིག་པར་བྱ་སྟེ། 
དང་པོའི་ཚིག་ནི་ཉེར་བཟུང་[^406K]ནས། 
།ཚིག་དབྱེ་ཡོན་ཏན་རྗེས་སུ་འགྲོ། 
།དང་པོའི་ཚིག་ནི་ཉེར་བཟུང་[^407K]ནས། 
།ཐ་དད་དོན་གྱིས་ཐ་དད་ཚིག། 
།ཅེས་ཇི་སྐད་གསུངས་པ་ལྟ་བུའོ། 
།ཐེག་པ་ཆེན་པོ་བསྡུས་པ་ལས་ཤེས་བྱའི་མཚན་ཉིད་དེ་ལེའུ་གཉིས་པ་རྫོགས་སོ། 
།། 
།[^408K]བམ་པོ་གསུམ་པ། 
ཤེས་བྱའི་མཚན་ཉིད་དེ་ལྟར་བཤད་པ་ལ་ཤེས་བྱའི་མཚན་ཉིད་ལ་འཇུག་པ་ཇི་ལྟར་བལྟ་[^409K]ཞེ་ན། 
མང་དུ་ཐོས་པས་བསྒོས་པའི་གནས། 
ཀུན་གཞི་རྣམ་པར་ཤེས་པས་བསྡུས་པ་མ་ཡིན་ལ། 
ཀུན་གཞི་རྣམ་པར་ཤེས་པ་ལྟར་ཚུལ་བཞིན་ཡིད་ལ་བྱེད་པས་བསྡུས་པ་ཆོས་དང་དོན་སྣང་བ་འབྱུང་བའི་ཚུལ་ཅན་གཟུང་བའི་དངོས་པོའི་གནས་ལྟ་བུ་ལྟ་བ་དང་བཅས་པའི་ཡིད་ཀྱི་རྗོད་པ་[^410K]་པ་རྣམས་ཀྱི་ས་བོན་ཡིན་པའོ། 
།འདི་ལ་ཤེས་བྱའི་མཚན་ཉིད་ལ་འཇུག་པ་སུ་ཞེ་ན། 
སེམས་ཀྱི་རྒྱུད་ཐེག་པ་ཆེན་པོའི་ཆོས་མང་དུ་ཐོས་པས་བསྒོས་པ། 
སངས་རྒྱས་འབྱུང་བ་ཚད་མེད་པ་མཉེས་པར་བྱ་བ་ཐོབ་པ་གཅིག་ཏུ་མོས་པ་ཅན་དགེ་བའི་རྩ་བ་ལེགས་པར་བསགས་པའི་[^411K]ཕྱིར། 
བསོད་ནམས་དང་ཡེ་ཤེས་ཀྱི་[^412K]ཚོགས་ལེགས་པར་བསགས་པའི་[^413K]བྱང་ཆུབ་སེམས་དཔའོ། 
།གང་དུ་འཇུག་ཅེ་ན་ལྟ་བ་དང་བཅས་པའི་ཆོས་དང་དོན་སྣང་བའི་ཡིད་ཀྱི་བརྗོད་པ་ཐེག་པ་ཆེན་པོའི་ཆོས་ཀྱི་རྒྱུ་ལས་བྱུང་བ་དེ་ཉིད་ལ་མོས་པས་སྤྱོད་པའི་ས་དང་། 
མཐོང་བའི་ལམ་དང་། 
བསྒོམ་པའི་ལམ་དང་། 
མཐར་ཕྱིན་པའི་ལམ་ལ་འཇུག་སྟེ། 
ཆོས་ཐམས་ཅད་རྣམ་པར་རིག་པ་ཙམ་དུ་རྗེས་སུ་སྒྲོགས་པ་ལ་མོས་པ་དང་། 
ཇི་ལྟ་བ་བཞིན་དུ་དེ་རབ་ཏུ་རྟོགས་པ་དང་། 
སྒྲིབ་པ་ཐམས་ཅད་ཀྱི་གཉེན་པོ་སྒོམ་པ་དང་། 
སྒྲིབ་པ་མེད་པའི་ཕྱིར་རོ། 
།ཇི་ལྟར་[^414K]གང་གིས་[^415K]འཇུག་ཅེ་ན། 
དགེ་བའི་རྩ་བའི་སྟོབས་བསྐྱེད་པ་དང་། 
རྣམ་པ་གསུམ་གྱིས་[^416K]སེམས་སྦྱོང་བ་དང་། 
གནས་བཞི་སྤོང་བ་དང་། 
ཆོས་དང་དོན་ལ་དམིགས་པའི་ཞི་གནས་དང་། 
ལྷག་མཐོང་བསྒོམ་པ་རྟག་ཏུ་དང་གུས་པར་བྱས་ཏེ་སྦྱོར་བ་ལ་བག་ཡོད་པས་འཇུག་གོ། 
།འཇིག་རྟེན་གྱི་ཁམས་དཔག་ཏུ་མེད་པ་རྣམས་ཀྱི་མིར་གྱུར་པའི་སེམས་ཅན་དཔག་ཏུ་མེད་པ་དག་སྐད་ཅིག་གཅིག་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ་སྙམ་པ་ནི་སེམས་སྦྱོང་བ་དང་པོའོ། 
།བསམ་པ་[^417K]གང་གིས་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་རྣམས་ལ་ཀུན་ཏུ་སྤྱོད་པའི་བསམ་པ་དེ་བདག་གིས་ཐོབ་སྟེ། 
དེས་བདག་ཚེགས་ཆུང་ངུས་ཕ་རོལ་ཏུ་ཕྱིན་པ་བསྒོམ་པ་ཡོངས་སུ་རྫོགས་པར་འགྱུར་རོ་སྙམ་པ་ནི་སྦྱོང་བ་གཉིས་པའོ། 
།དགེ་བ་སྒྲིབ་པ་དང་བཅས་པ་ཡང་དགེ་བའི་ཆོས་རྣམས་དང་ལྡན་ན་འཕྲལ་དུ་ཤི་ལ། 
འཕྲལ་དུ་འདོད་པ་བཞིན་དུ་ལུས་ཐམས་ཅད་ཕུན་སུམ་ཚོགས་པར་སྐྱེ་ན། 
བདག་དགེ་བ་སྒྲིབ་པ་མེད་པའི་དགེ་བ་དང་ཤིན་ཏུ་ལྡན་པ་ལྟ་འཕྲལ་དུ་ཐམས་ཅད་ཕུན་སུམ་ཚོགས་པར་ཅིའི་ཕྱིར་མི་འགྱུར་སྙམ་པ་ནི་སྦྱོང་བ་གསུམ་པའོ། 
།འདིར་ཚིགས་སུ་བཅད་པ[^418K]། 
གང་ཕྱིར་སེམས་ཅན་དཔག་མེད་པ། 
།མིར་གྱུར་སྐད་ཅིག་རེ་རེ་ལ། 
།རྫོགས་པའི་བྱང་ཆུབ་ཐོབ་གྱུར་པ། 
།དེ་ཕྱིར་ཞུམ་པར་མི་བྱའོ། 
།བསམ་པ་གང་གིས་ལེགས་ཡིད་ཀྱིས། 
།སྦྱིན་པ་ལ་སོགས་བྱེད་པ་ཡི། 
།བསམ་པ་དེ་ཐོབ་བརྟན་རྣམས་ཀྱི[^419K]། 
།སྦྱིན་པ་ལ་སོགས་ཉིད་དུ་བརྗོད། 
།དགེ་དང་ལྡན་པ་[^420K]ཤི་མ་ཐག། 
འདོད་བཞིན་ཕུན་སུམ་ཚོགས་ལུས་འཐོབ། 
།སྤངས་པ་དགེ་ལྡན་འཕྲལ་དུ་ཡང་། 
།ཕུན་སུམ་ཚོགས་དེ་ཅིས་མི་འཐོབ། 
།ཡིད་ལ་བྱེད་པ་སྤངས་པས་ཉན་ཐོས་དང་རང་སངས་རྒྱས་[^421K]ཡིད་ལ་བྱེད་པ་ཡོངས་སུ་སྤོང་བ་དང། 
ཡིད་གཉིས་དང་སོམ་ཉི་སྤངས་པས་ཐེག་པ་ཆེན་པོ་ལ་ཐེ་ཚོམ་ཐམས་ཅད་ཐེ་ཚོམ་མེད་པ་དང་། 
ཆོས་ལ་མངོན་པར་ཞེན་པ་སྤངས་པས་ཐོས་པ་དང་བསམ་པའི་ཆོས་ལ་ངར་འཛིན་པ་དང་། 
ང་ཡིར་འཛིན་པར་མངོན་པར་ཞེན་པ་ཡོངས་སུ་སྤོང་བ་དང་། 
རྣམ་པར་རྟོག་པ་སྤངས་པས་མདུན་ན་གནས་པ་དང་། 
བཞག་པའི་མཚན་མ་ཐམས་ཅད་ཡིད་ལ་མི་བྱེད་ཅིང་རྣམ་པར་མི་རྟོག་པའི་ཕྱིར་རོ། 
།འདིར་ཚིགས་སུ་བཅད་པ། 
མཚན་མ་གང་ཞིག་མདུན་བཞག་དང་། 
།གང་ཡང་བདག་ཉིད་གནས་པ་རྣམས། 
།ཀུན་ལ་བློ་ལྡན་མི་རྟོག་ན། 
།བྱང་ཆུབ་དམ་པ་འཐོབ་པར་འགྱུར། 
།གང་གིས་ཇི་སྐད་འཇུག་ཅེ་ན། 
།ཐོས་པའི་བག་ཆགས་ཀྱི་རྒྱུ་ལས་བྱུང་བ། 
ཚུལ་བཞིན་ཡིད་ལ་བྱེད་པས་བསྡུས་པ། 
ཆོས་དང་དོན་སྣང་བ་ལྟ་བ་དང་བཅས་པའི་ཡིད་ཀྱི་བརྗོད་པ་དང་། 
ཡོངས་སུ་ཚོལ་བ་བཞི་སྟེ། 
མིང་དང་དོན་དང་། 
ངོ་བོ་ཉིད་དང་། 
བྱེ་བྲག་ཏུ་བཏགས་པ་ཡོངས་སུ་ཚོལ་བ་རྣམས་དང་། 
ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་བཞི་སྟེ། 
མིང་དང་། 
དངོས་པོ་དང་། 
ངོ་བོ་ཉིད་དང་། 
ཁྱད་པར་དུ་བཏགས་པ་དང་། 
ངོ་བོ་ཉིད་དང་། 
ཁྱད་པར་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་རྣམས་ཀྱིས་འཇུག་སྟེ། 
དེ་དག་མི་དམིགས་པའི་ཕྱིར་རོ། 
།འདི་ལྟར་བྱང་ཆུབ་སེམས་དཔའ་རྣམ་པར་རིག་པ་ཙམ་ལ་འཇུག་པར་བརྩོན་པ་དེ་ལྟ་བུ་དེ་ལྟར་གྱུར་པ་དེ་ལྟར་གྱུར་པ་[^422K]ཡི་གེ་དང་དོན་སྣང་བའི་ཡིད་ཀྱི་རྗོད་པ་[^423K]དེ་ལ་ཡི་གེའི་མིང་དེ་ཡང་ཡིད་ཀྱི་རྟོག་པ་ཙམ་དུ་ཟད་པར་ཡང་དག་པར་རྟོག་གོ། 
།ཡི་གེ་ལ་བརྟེན་པའི་དོན་དེ་ཡང་ཡིད་ཀྱི་རྗོད་པ་[^424K]ཙམ་དུ་ཟད་པ་དེ་ཉིད་དུ་ཡང་དག་པར་རྟོག་གོ། 
།མིང་དེ་ཡང་ངོ་བོ་ཉིད་དང་། 
ཁྱད་པར་དུ་བཏགས་པར་ཟད་པ་ཙམ་དུ་ཡང་དག་པར་རྟོག་གོ། 
།དེའི་ཕྱིར་ཡིད་ཀྱི་རྗོད་པ་[^425K]ཙམ་དུ་ཟད་པ་ཉིད་དུ་དམིགས་ཤིང་མིང་དང་བཅས་པའི་དོན་ངོ་བོ་ཉིད་དང་། 
ཁྱད་པར་དུ་བཏགས་པ་དང་བཅས་ཤིང་། 
ངོ་བོ་ཉིད་དང་ཁྱད་པར་དུ་བཅས་པ་དོན་གྱི་མཚན་ཉིད་དུ་མི་དམིགས་པ་ན། 
ཡོངས་སུ་ཚོལ་བ་བཞི་དང་། 
ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་བཞི་པོ་དག་གིས་ཡི་གེ་དང་དོན་སྣང་བའི་ཡིད་ཀྱི་རྣམ་པར་རྟོག་པ་[^426K]དེ་དག་ལ་རྣམ་པར་རིག་པ་ཙམ་ཉིད་དུ་འཇུག་གོ། 
།རྣམ་པར་རིག་པ་ཙམ་ཉིད་དེ་ལ་འཇུག་ཅེས་ནི་ཇི་སྐད་བྱ[^427K]། 
ཅི་འདྲ་བར་ནི་འཇུག་ཅེ་ན། 
དེ་ཙམ་ཉིད་དང་། 
རྒྱུ་མཚན་དང་ལྟ་བ་དང་བཅས་པ་གཉིས་དང་། 
སྣ་ཚོགས་ཀྱི་རྣམ་པ་གཉིས་[^428K]ལ་འཇུག་སྟེ། 
མིང་དང་དོན་དང་། 
ངོ་བོ་ཉིད་དང་། 
ཁྱད་པར་དུ་བཏགས་པ་དང་། 
ངོ་བོ་ཉིད་དང་ཁྱད་པར་གྱི་དོན་རྣམ་པ་དྲུག་དོན་མེད་པ་ཉིད་དང་། 
དེ་དག་གཟུང་བ་དང་འཛིན་པའི་དངོས་པོར་ཉེ་བར་གནས་པ་དང་། 
ལྷན་ཅིག་ཏུ་སྣ་ཚོགས་ཀྱི་[^429K]དོན་སྣང་བ་འབྱུང་བའི་ཕྱིར་རོ། 
།མུན་ཁུང་ན་སྦྲུལ་དུ་སྣང་བའི་ཐག་པ་བཞིན་དུ་འཇུག་སྟེ། 
དཔེར་ན་མེད་པའི་ཕྱིར་ཐག་པ་ལ་སྦྲུལ་ནི་ནོར་པ་སྟེ། 
དེའི་དོན་རྟོགས་པ་རྣམས་ནི་མེད་པ་ལ་སྦྲུལ་གྱི་བློ་ལྡོག་ཅིང་། 
ཐག་པའི་བློར་གནས་སོ། 
།དེ་ཡང་རྣམ་པ་ཕྲ་མོར་བྱ་ན་ནོར་བ་སྟེ། 
ཁ་དོག་དང་། 
དྲི་དང་། 
རོ་དང་། 
རེག་པའི་[^430K]མཚན་ཉིད་ཡིན་པའི་ཕྱིར་རོ། 
།དེ་ལ་ཇི་ལྟར་ཁ་དོག་ལ་སོགས་པའི་བློ་ལ་བརྟེན་ཏེ། 
ཐག་པའི་བློ་ཡང་བཟློག་པར་བྱ་བ་དེ་བཞིན་དུ་ཡོངས་སུ་གྲུབ་པའི་ངོ་བོ་ཉིད་ཀྱི་བློ་ལ་བརྟེན་ཏེ། 
ཡི་གེ་དང་དོན་རྣམ་པ་[^431K]དྲུག་སྣང་བའི་ཡིད་ཀྱི་[^432K]རྟོག་པ་དེ་དག་ལ། 
སྦྲུལ་གྱི་བློ་བཞིན་དུ་རྣམ་པ་དྲུག་ལ་ཡང་དག་པའི་དོན་བསལ་ན། 
རྣམ་པར་རིག་པ་ཙམ་གྱི་བློ་ཡང་རྣམ་པར་གཞིག་པར་[^433K]བྱ་བ་ཡིན་ནོ། 
།དེ་ལྟར་བྱང་ཆུབ་སེམས་དཔའ་འདི་ཡིད་ཀྱི་བརྗོད་པ་སྣང་བའི་དོན་གྱི་མཚན་ཉིད་ལ་འཇུག་པས། 
ཀུན་བརྟགས་པའི་[^435K]ངོ་བོ་ཉིད་ལ་འཇུག་པ་ཡིན་ནོ། 
།རྣམ་པར་རིག་པ་ཙམ་ལ་འཇུག་པས་གཞན་གྱི་དབང་གི་ངོ་བོ་ཉིད་ལ་འཇུག་པ་ཡིན་ནོ། 
།ཡོངས་སུ་གྲུབ་པའི་ངོ་བོ་ཉིད་ལ་ཇི་ལྟར་འཇུག་ཅེ་ན། 
རྣམ་པར་རིག་པ་ཙམ་གྱི་འདུ་ཤེས་ཀྱང་བཟློག་ནས་འཇུག་སྟེ། 
དེའི་ཚེ་བྱང་ཆུབ་སེམས་དཔའ་དོན་གྱི་[^436K]འདུ་ཤེས་རྣམ་པར་བཤིག་པ་དེ་ལ་ཡིད་ཀྱི་བརྗོད་རྗོད་པ་[^437K]པ་ཐོབ་པའི་ཆོས་ཀྱི་བག་ཆགས་ཀྱི་རྒྱུ་ལས་བྱུང་བ་དེ་དག་དོན་དུ་སྣང་བ་ཐམས་ཅད་འབྱུང་བའི་སྐབས་མེད་པ་ཡིན་ནོ། 
།དེས་ན་རྣམ་པར་རིག་པ་ཙམ་དུ་སྣང་བ་ཡང་མི་འབྱུང་སྟེ། 
གང་གི་[^438K]ཚེ་དོན་ཐམས་ཅད་ལ་རྣམ་པར་མི་རྟོག་པའི་[^439K]མིང་ལ་གནས་ཤིང་། 
ཆོས་ཀྱི་[^440K]དབྱིངས་ལ་མངོན་སུམ་གྱི་ཚུལ་གྱིས་གནས་པ་དེའི་ཚེ། 
བྱང་ཆུབ་སེམས་དཔའ་དེའི་དམིགས་པར་བྱ་བ་དང་། 
དམིགས་པར་བྱེད་པ་མཉམ་པའི་ཡེ་ཤེས་རྣམ་པར་མི་རྟོག་པ་[^441K]འབྱུང་སྟེ། 
དེ་ལྟར་ན་བྱང་ཆུབ་སེམས་དཔའ་འདི་ཡོངས་སུ་གྲུབ་པའི་ངོ་བོ་ཉིད་ལ་ཞུགས་པ་ཡིན་ནོ། 
།འདིར་ཚིགས་སུ་བཅད་པ། 
ཆོས་དང་གང་ཟག་ཆོས་དང་དོན། 
།བསྡུས་པ་དང་ནི་རྒྱས་དང་རིགས། 
།མ་དག་པ་དང་དག་དང་མཐའ། 
།རབ་ཏུ་དབྱེ་བས་མིང་གི་ཡུལ། 
།དེ་ལྟར་ན་བྱང་ཆུབ་སེམས་དཔའ་འདི་ཤེས་བྱའི་མཚན་ཉིད་ལ་རྣམ་པར་རིག་པ་ཙམ་ཉིད་དུ་འཇུག་པས་ཞུགས་པ་ཡིན་ཏེ། 
དེར་ཞུགས་པས་ས་རབ་ཏུ་དགའ་བ་ལ་ཞུགས་པ་[^442K]ཡིན་ཏེ། 
ཆོས་ཀྱི་དབྱིངས་ལེགས་པར་རྟོགས་པ་ཡིན། 
དེ་བཞིན་གཤེགས་པའི་རིགས་སུ་སྐྱེས་པ་ཡིན། 
།སེམས་ཅན་ཐམས་ཅད་ལ་སེམས་མཉམ་པ་དང་། 
བྱང་ཆུབ་སེམས་དཔའ་ཐམས་ཅད་ལ་སེམས་མཉམ་པ་དང་། 
སངས་རྒྱས་ཐམས་ཅད་ལ་སེམས་མཉམ་པ་ཐོབ་པ་ཡིན་ཏེ། 
དེ་ནི་དེའི་མཐོང་བའི་ལམ་ཡིན་ནོ། 
།ཅིའི་ཕྱིར་ཡང་རྣམ་པར་རིག་པ་ཙམ་དེ་ལ་འཇུག་ཅེ་ན། 
འདྲེས་པའི་ཆོས་ལ་དམིགས་པ་འཇིག་རྟེན་ལས་འདས་པའི་ཞི་གནས་དང་། 
ལྷག་མཐོང་གི་ཤེས་པ་དེ་དང་། 
།དེའི་རྗེས་ལས་ཐོབ་པ་སྣ་ཚོགས་ཀྱི་རྣམ་པར་རིག་པའི་ཤེས་པས་ཀུན་གཞི་རྣམ་པར་ཤེས་པའི་ས་བོན་རྒྱུ་མཚན་དང་བཅས་པ་ཐམས་ཅད་སྤངས་ནས། 
ཆོས་ཀྱི་སྐུ་ལ་རེག་པའི་ས་བོན་སྤེལ་ཏེ། 
གནས་གྱུར་ནས་སངས་རྒྱས་ཀྱི་[^443K]ཆོས་ཐམས་ཅད་ཡང་དག་པར་འགྲུབ་པའི་སྒོ་ནས། 
ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་འཇུག་གོ། 
།རྗེས་ལ་ཐོབ་པའི་ཤེས་པ་དེ་ནི་ཀུན་གཞི་རྣམ་པར་ཤེས་པ་ཐམས་ཅད་རབ་ཏུ་སྐྱེ་བ་དང་། 
རྣམ་པར་རིག་པའི་མཚན་མ་ཐམས་ཅད་ལ་སྒྱུ་མ་ལྟ་བུ་ཉིད་ལ་སོགས་པར་ཀུན་ཏུ་ལྟ་བས་རང་བཞིན་གྱིས་ཕྱིན་ཅི་ལོག་པར་འབྱུང་ངོ་། 
།དེས་ན་བྱང་ཆུབ་སེམས་དཔའ་དེ་སྒྱུ་མ་བྱས་པའི་ཆོས་རྣམས་ལ་སྒྱུ་མ་མཁན་བཞིན་དུ་རྒྱུ་དང་འབྲས་བུར་བཅས་པ་སྟོན་པ་ལ་ཡང་དུས་ཐམས་ཅད་དུ་ཕྱིན་ཅི་ལོག་མེད་པ་ཡིན་ནོ། 
།རྣམ་པར་རིག་པ་ཙམ་ཉིད་ལ་འཇུག་པ་དེ་ལ་ཏིང་ངེ་འཛིན་བཞི་ལ་[^444K]གནས་པའི་ངེས་པར་འབྱེད་པའི་[^445K]ཆ་དང་མཐུན་པ་བཞི་ཇི་ལྟར་བལྟ་ཞེ་ན། 
ཡོངས་སུ་ཚོལ་བ་བཞི་པོ་དེ་དག་གིས་དོན་མེད་པར་བཟོད་པ་ཆུང་ངུའི་ཚེ་སྣང་བ་ཐོབ་པའི་ཏིང་ངེ་འཛིན་ཏེ། 
ངེས་པར་འབྱེད་པའི་[^446K]ཆ་དང་མཐུན་པ་དྲོ་བར་གྱུར་བའི་གནས་ཡིན་ནོ། 
།བཟོད་པ་ཆེན་པོའི་ཚེ་སྣང་བ་མཆེད་པའི་ཏིང་ངེ་འཛིན་ཏེ་རྩེ་མོའི་གནས་སོ། 
།ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་བཞི་པོ་དག་ལ་རྣམ་པར་རིག་པ་ཙམ་ཉིད་དུ་ཞུགས་པ་དང་། 
དོན་མེད་པ་ལ་ངེས་པ་ནི། 
དེ་ཁོ་ནའི་དོན་གྱི་[^447K]ཕྱོགས་གཅིག་[^448K]ལ་ཞུགས་པའི་རྗེས་སུ་སོང་བའི་ཏིང་ངེ་འཛིན་ཏེ། 
བདེན་པའི་རྗེས་སུ་མཐུན་པའི་བཟོད་པའི་གནས་སོ། 
།གང་གི་འོག་ཏུ་རྣམ་པར་རིག་པ་ཙམ་གྱི་[^449K]འདུ་ཤེས་རྣམ་པར་འཇིག་པ་དེ་ནི་དེ་མ་ཐག་པའི་ཏིང་ངེ་འཛིན་ཏེ། 
འཇིག་རྟེན་པའི་ཆོས་ཀྱི་མཆོག་གི་གནས་སུ་བལྟའོ། 
།ཏིང་ངེ་འཛིན་འདི་དག་ནི་མངོན་པར་རྟོགས་པ་དང་། 
ཉེ་བ་པ་ཡིན་པར་བལྟ་བར་བྱའོ། 
།དེ་ལྟར་ས་ལ་ཞུགས་ཏེ་མཐོང་བའི་ལམ་ཐོབ་པའི་བྱང་ཆུབ་སེམས་དཔའ་རྣམ་པར་རིག་པ་ཙམ་ཉིད་ལ་ཞུགས་པ་བསྒོམ་པའི་ལམ་ལ་ཇི་ལྟར་སྦྱོར་ཞེ་ན། 
ཇི་ལྟར་རྣམ་པར་གནས་པ་བསྟན་པ་བྱང་ཆུབ་སེམས་དཔའི་ས་བཅུ་པ་[^450K]མདོ་སྡེ་ཐམས་ཅད་བསྡུས་པ་ཉིད་དུ་ཉེ་བར་གནས་པ་རྣམས་ལ་འདྲེས་པ་ལ་དམིགས་པ་འཇིག་རྟེན་ལས་འདས་པ་དང་དེའི་རྗེས་ལ་ཐོབ་པའི་ཞི་གནས་དང་ལྷག་མཐོང་གི་ཤེས་པས། 
བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོར་གོམས་པར་བྱས་པའི་ཕྱིར་དེ་གནས་གྱུར་ནས། 
སངས་རྒྱས་ཀྱི་སྐུ་རྣམ་པ་གསུམ་ཐོབ་པར་བྱ་བའི་ཕྱིར་སྦྱོར་རོ། 
།ཉན་ཐོས་རྣམས་ཀྱི་[^451K]མངོན་པར་རྟོགས་པ་[^452K]གང་ཡིན་པ་དང་། 
བྱང་ཆུབ་སེམས་དཔའ་རྣམས་ཀྱི་མངོན་པར་རྟོགས་པ་གང་ཡིན་པ་འདི་གཉིས་བྱེ་བྲག་ཅི་ཡོད་ཅེ་ན། 
ཉན་ཐོས་ཀྱི་མངོན་པར་རྟོགས་པ་ལས་ཁྱད་པར་བཅུས། 
བྱང་ཆུབ་སེམས་དཔའི་མངོན་པར་རྟོགས་པ་ཁྱད་པར་དུ་འཕགས་པར་བལྟ་བར་བྱ་སྟེ། 
དམིགས་པའི་ཁྱད་པར་ནི་ཐེག་པ་ཆེན་པོའི་ཆོས་ལ་དམིགས་པའི་ཕྱིར་རོ། 
།ཉེ་བར་བརྟེན་པའི་[^453K]ཁྱད་པར་ནི་བསོད་ནམས་དང་ཡེ་ཤེས་ཀྱི་ཚོགས་ཆེན་པོས་བརྟན་པའི་ཕྱིར་རོ། 
།རྟོགས་པའི་ཁྱད་པར་ནི་གང་ཟག་དང་ཆོས་ལ་བདག་མེད་པར་རྟོགས་པའི་ཕྱིར་རོ། 
།མྱ་ངན་ལས་འདས་པའི་ཁྱད་པར་ནི། 
མི་གནས་པའི་མྱ་ངན་ལས་འདས་པ་ཡོངས་སུ་འཛིན་པའི་ཕྱིར་རོ། 
།སའི་ཁྱད་པར་ནི་ས་བཅུས་ངེས་པར་འབྱུང་བའི་ཕྱིར་རོ། 
།ཡོངས་སུ་དག་པའི་ཁྱད་པར་ནི། 
ཉོན་མོངས་པའི་བག་ཆགས་སྤོང་བ་དང་། 
སངས་རྒྱས་ཀྱི་ཞིང་ཡོངས་སུ་སྦྱོང་བའི་ཕྱིར་རོ། 
།སེམས་ཅན་ཐམས་ཅད་དང་། 
བདག་སེམས་མཉམ་པ་ཉིད་ཐོབ་པའི་ཁྱད་པར་ནི་སེམས་ཅན་ཡོངས་སུ་སྨིན་པར་བྱེད་པར་སྦྱོར་བ་རྒྱུན་མི་གཅོད་པའི་ཕྱིར་རོ། 
།སྐྱེ་བའི་ཁྱད་པར་ནི་དེ་བཞིན་གཤེགས་པའི་རིགས་སུ་སྐྱེ་བའི་ཕྱིར་རོ། 
།སྐྱེ་འབྱུང་གི་ཁྱད་པར་ནི། 
སངས་རྒྱས་ཀྱི་འཁོར་གྱི་དཀྱིལ་འཁོར་དུ་དུས་ཐམས་ཅད་དུ་སྐྱེ་འབྱུང་ཡོངས་སུ་འཛིན་པའི་ཕྱིར་རོ། 
།འབྲས་བུའི་ཁྱད་པར་ནི་སྟོབས་བཅུ་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་འབྲས་བུ་ཡོན་ཏན་ཚད་མེད་པ་འགྲུབ་པའི་ཕྱིར་རོ། 
།འདིར་ཚིགས་སུ་བཅད་པ། 
མིང་དང་དངོས་གཉིས་ཕན་ཚུན་དུ། 
།གློ་བུར་ཡིན་པར་ཡོངས་སུ་བཙལ། 
།བཏགས་པ་རྣམ་པ་གཉིས་པོ་ལ། 
།དེ་ཙམ་ཉིད་དུ་བཙལ་བར་བྱ། 
།ཡང་དག་ཇི་བཞིན་ཡོངས་ཤེས་པས། 
།དོན་མེད་པར་ནི་རྟོག་གསུམ་དང་། 
།དེ་མེད་ཕྱིར་ཡང་དེ་མེད་པར། 
།མཐོང་བ་གསུམ་ལ་འཇུག་པ་ཡིན། 
།འདི་ལྟ་སྟེ་ཡང་རྣལ་འབྱོར་གྱི་[^454K]རྣམ་པར་དབྱེ་བ་ལས་གདམས་པའི་ཚིགས་སུ་བཅད་པ། 
བྱང་ཆུབ་སེམས་དཔའ་མཉམ་གཞག་པས། 
།གཟུགས་བརྙན་ཡིད་དུ་མཐོང་བ་ནི། 
།དོན་གྱི་[^455K]འདུ་ཤེས་བཟློག་ནས་སུ། 
།རང་གི་[^456K]འདུ་ཤེས་ངེས་པར་གཟུང་། 
།དེ་ལྟར་ནང་དུ་སེམས་གནས་སོ། 
།གཟུང་བ་མེད་པ་རབ་རྟོགས་བྱོས། 
།དེ་ཕྱིར་འཛིན་པ་མེད་རྟོགས་ཀྱིས[^457K]། 
།དེས་ན་དམིགས་པ་མེད་ལ་[^458K]རེག། 
འདི་ལྟ་སྟེ་ཐེག་པ་ཆེན་པོའི་མདོ་སྡེའི་རྒྱན་ལས། 
གཞན་ཡང་མངོན་པར་རྟོགས་པའི་ཚིགས་སུ་བཅད་པ་དག་འབྱུང་བ། 
བྱང་ཆུབ་སེམས་དཔས་[^459K]བསོད་ནམས་ཡེ་ཤེས་ཀྱི། 
།ཚོགས་རྣམས་མཐའ་ཡས་ཕ་རོལ་མེད་བསགས་ཏེ། 
།ཆོས་ལ་སེམས་པ་[^460K]ལེགས་པར་རྣམ་[^461K]ངེས་ཕྱིར། 
།དོན་གྱི་རྣམ་པ་བརྗོད་པའི་རྒྱུས་བྱུང་རྟོགས། 
།བརྗོད་པ་ཙམ་དུ་དོན་ནི་ངེས་ཤེས་ནས། 
།དེ་འདྲ་བ་ཡི་[^462K]སེམས་ཙམ་ཉིད་ལ་གནས། 
།དེ་བས་གཉིས་ཀྱི་མཚན་ཉིད་བྲལ་བ་ཡི[^463K]། 
།ཆོས་ཀྱི་དབྱིངས་ནི་མངོན་སུམ་ཉིད་དུ་འགྱུར། 
།སེམས་ལས་གཞན་མེད་པར་ནི་བློས་རྟོགས་ནས། 
།དེ་ཕྱིར་སེམས་ཀྱང་མེད་པ་ཉིད་དུ་རྟོགས། 
།བློ་དང་ལྡན་པས་གཉིས་པོ་མེད་རྟོགས་ནས། 
།དེ་དང་མི་ལྡན་ཆོས་ཀྱི་དབྱིངས་ལ་གནས། 
།རྟོགས་[^464K]མེད་ཤེས་སྟོབས་མཉམ་པའི་རྗེས་སོང་བས། 
།བློ་དང་ལྡན་པས་ཀུན་ནས་རྟག་པར་ཡང་། 
།དེའི་གནས་ཐིབས་པོ་ཉེས་པར་བསགས་པ་སེལ། 
།རྩི་སྨན་ཆེན་པོས་དུག་ནི་སེལ་བ་བཞིན[^465K]། 
།ཐུབ་པས་གསུངས་པའི་ལེགས་ཆོས་ལེགས་བཞག་པ། 
།རྩ་བ་ཆོས་དབྱིངས་བཅས་ལ་དེས་བློ་བཞག། 
དྲན་པའི་རྒྱུད་ནི་རྟོག་པ་ཙམ་ཤེས་ནས། 
།ཡོན་ཏན་རྒྱ་མཚོའི་ཕ་རོལ་བརྟན་[^466K]མྱུར་འགྲོ[^467K]། 
།དེ་ལྟར་ཤེས་བྱའི་མཚན་ཉིད་ལ་འཇུག་པར་བསྟན་པ་ལ། 
དེའི་རྒྱུ་དང་འབྲས་བུ་བསྟན་པ་ཇི་ལྟར་[^468K]བལྟ་ཞེ་ན། 
སྦྱིན་པ་དང་། 
ཚུལ་ཁྲིམས་དང་། 
བཟོད་པ་དང་། 
བརྩོན་འགྲུས་དང་། 
བསམ་གཏན་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་དང་དྲུག་གིས་འཇུག་གོ[^469K]། 
།ཕ་རོལ་ཏུ་ཕྱིན་པ་དྲུག་[^470K]གིས་རྣམ་པར་རིག་པ་ཙམ་ཉིད་ལ་ནི་ཇི་ལྟར་འཇུག། 
ཇི་ལྟར་ན་ཕ་རོལ་ཏུ་ཕྱིན་པ་དྲུག་པོ་དག་དེ་ལ་[^471K]འཇུག་པའི་འབྲས་བུ་ཅི་[^472K]ཡིན་ཞེ་ན། 
འདི་ལ་བྱང་ཆུབ་སེམས་དཔའ་ལོངས་སྤྱོད་རྣམས་ལ་ཀུན་ཏུ་མ་ཆགས་པ། 
ཚུལ་ཁྲིམས་རྣམས་ལ་ལྟུང་བ་མེད་པ། 
སྡུག་བསྔལ་རྣམས་ལ་འཁྲུག་པ་མེད་པ། 
བསྒོམ་པ་ལ་ལེ་ལོ་མེད་པ། 
རྣམ་པར་གཡེང་བའི་རྒྱུ་འདི་དག་ལ་མི་འཇུག་པ། 
སེམས་རྩེ་གཅིག་ཏུ་བྱས་ནས། 
ཚུལ་བཞིན་དུ་ཆོས་རྣམས་ལ་རབ་ཏུ་རྣམ་པར་འབྱེད་ཅིང་། 
ཕ་རོལ་ཏུ་ཕྱིན་པ་དྲུག་ལ་བརྟེན་ནས་རྣམ་པར་རིག་པ་ཙམ་[^473K]ཉིད་ལ་འཇུག་གོ། 
།རྣམ་པར་རིག་པ་ཙམ་ཉིད་ལ་ཞུགས་པའི་བྱང་ཆུབ་སེམས་དཔས་[^474K]ནི་ལྷག་པའི་བསམ་པ་དག་པས་ཡོངས་སུ་ཟིན་པའི་ཕ་རོལ་ཏུ་ཕྱིན་པ་དྲུག་པོ་དག་འཐོབ་སྟེ། 
འདི་ལྟར་འདིའི་ཕ་རོལ་ཏུ་ཕྱིན་པ་དྲུག་ལ་ཀུན་ཏུ་སྤྱོད་པའི་སྦྱོར་བ་མེད་ཀྱང་། 
བསྟན་པ་ལ་མོས་པ་དང་། 
རོ་མྱོང་བ་དང་། 
རྗེས་སུ་ཡི་རང་བ་དང་། 
མངོན་པར་དགའ་བ་ཡིད་ལ་བྱེད་པས་ཀྱང་རྟག་པར་རྒྱུན་དུ་རྒྱུན་མི་འཆད་པའི་ཚུལ་དུ་ཕ་རོལ་ཏུ་ཕྱིན་པ་དྲུག་བསྒོམ་པ་ཡོངས་སུ་རྫོགས་པར་འགྱུར་རོ། 
།འདིར་ཚིགས་སུ་བཅད་པ། 
བྱང་ཆུབ་སེམས་དཔའ་རྣམ་[^475K]དག་གི། 
དཀར་པོའི་ཆོས་རྣམས་ཀུན་རྫོགས་དང་། 
།བཟོད་རྣོན་ཐོབ་དང་རང་གི་ཐེག། 
ཟབ་ཅིང་རྒྱ་ཆེ་བསྟན་པ་ལ། 
།རྟོག་པ་ཙམ་དུ་རྟོགས་པའི་ཕྱིར[^476K]། 
།མི་རྟོག་ཡེ་ཤེས་ཐོབ་པའི་ཕྱིར། 
།འདོད་པ་དང་ནི་མོས་པ་དག། 
དག་པ་བསམ་པ་དག་པ་ཉིད། 
།སྔ་ལོགས་སུ་ཡང་ཆོས་རྒྱུན་དེར། 
།སངས་རྒྱས་རྣམས་ནི་མཐོང་བས་ན། 
།བྱང་ཆུབ་ཉེ་བར་རྟོགས་གྱུར་ནས། 
།ཚེགས་མེད་པར་ནི་ཐོབ་ཕྱིར་རོ། 
།ཚིགས་སུ་བཅད་པ་འདི་དག་གིས་ནི་རྣམ་པ་བརྒྱད་ཀྱིས་ལྷག་པའི་[^477K]བསམ་པ་དག་པའི་མཚན་ཉིད་མཐའ་དག་ཡོངས་སུ་བསྟན་པ་ཡིན་ཏེ། 
ཚོགས་དང་། 
བཟོད་པ་དང་། 
དམིགས་པ་དང་། 
ཡིད་ལ་བྱེད་པ་དང་། 
གཉེན་པོ་དང་རང་གི་མཚན་ཉིད་[^478K]དང་། 
རྟགས་དང་། 
ཕན་ཡོན་གྱིས་ཏེ། 
ཚིགས་སུ་བཅད་པའི་རྩ་བ་རྣམས་དང་གོ་རིམས་[^479K]བཞིན་དུ་སྦྱར་བར་རིག་པར་བྱའོ། 
།དེ་དག་གྲངས་དང་དེ་ཡི་མཚན་ཉིད་དང་། 
།གོ་རིམས་[^480K]ངེས་ཚིག་གོམས་བྱས་[^481K]ཡོན་ཏན་དང་། 
།རབ་ཏུ་དབྱེ་དང་བསྡུ་དང་མི་མཐུན་ཕྱོགས། 
།ཡོན་ཏན་ཕན་ཚུན་རྣམ་ངེས་ཤེས་པར་བྱ། 
།ཅིའི་ཕྱིར་ཕ་རོལ་ཏུ་ཕྱིན་པ་དྲུག་ཁོ་ན་ཞེ་ན། 
མི་མཐུན་པའི་ཕྱོགས་དང་། 
གཉེན་པོ་རྣམ་པར་[^482K]གཞག་པ་དང་། 
སངས་རྒྱས་ཀྱི་[^483K]ཆོས་ཐམས་ཅད་ཡང་དག་པར་འགྲུབ་པའི་གཞིའི་གནས་དང་། 
སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང་མཐུན་པས་དྲུག་ཉིད་དོ། 
།མི་འཕགས་པའི་རྒྱུའི་གཉེན་པོར་སྦྱིན་པའི་ཕ་རོལ་ཏུ་ཕྱིན་པ་དང་། 
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྟེ། 
མི་འཕགས་པའི་རྒྱུ་ནི་ལོངས་སྤྱོད་ལ་ཆགས་པ་དང་། 
ཁྱིམ་ལ་ཆགས་པའོ། 
།སྤགས་པ་ལྡོག་པའི་རྒྱུའི་གཉེན་པོར་བཟོད་པའི་ཕ་རོལ་ཏུ་ཕྱིན་པ་དང་། 
བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ། 
ལྡོག་པའི་རྒྱུ་ནི་འཁོར་བའི་སེམས་ཅན་ལོག་པར་སྒྲུབ་པ་[^484K]ལས་བྱུང་བའི་སྡུག་བསྔལ་དང་། 
ཡུན་རིང་པོར་དཀར་པོའི་ཕྱོགས་ལ་སྦྱོར་བས་ཡོངས་སུ་སྐྱོ་བའོ། 
།སྤགས་ནས་མི་ལྡོག་པའི་ཆུད་ཟ་བའི་རྒྱུའི་གཉེན་པོར་བསམ་གཏན་གྱི་ཕ་རོལ་ཏུ་ཕྱིན་པ་དང་། 
ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། 
ཆུད་ཟ་བའི་རྒྱུ་ནི་རྣམ་པར་གཡེང་བ་དང་འཆལ་བའི་ཤེས་རབ་བོ། 
།དེ་ལྟར་མི་མཐུན་པའི་ཕྱོགས་དང་གཉེན་པོས་གྲངས་རྣམ་པར་གཞག་གོ། 
།རྣམ་པར་མི་གཡེང་བའི་རྒྱུ་ལ་[^485K]ཕ་རོལ་ཏུ་ཕྱིན་པ་བཞིས་ཕ་རོལ་ཏུ་ཕྱིན་པ་རྣམ་པར་མི་གཡེང་བ་གཅིག་འགྲུབ་བོ། 
།རྣམ་པར་མི་གཡེང་བ་དེ་ལ་བརྟེན་ནས་ཆོས་ཀྱི་དེ་ཁོ་ན་ཇི་ལྟ་བ་བཞིན་དུ་མངོན་དུ་ཡང་དག་པར་རྟོགས་པའི་ཕྱིར། 
སངས་རྒྱས་ཀྱི་ཆོས་ཡང་དག་པར་འགྲུབ་བོ། 
།དེ་ལྟར་སངས་རྒྱས་ཀྱི་ཆོས་ཐམས་ཅད་ཡང་དག་པར་འགྲུབ་པའི་གཞིའི་གནས་ཀྱིས་གྲངས་དྲུག་ཏུ་[^486K]རྣམ་པར་གཞག་གོ། 
།སྦྱིན་པའི་ཕ་རོལ་ཏུ་ཕྱིན་པས་སེམས་ཅན་ལ་ཕན་འདོགས་པ་དང་། 
ཚུལ་ཁྲིམས་ཀྱི་ཕ་རོལ་ཏུ་ཕྱིན་པས་སེམས་ཅན་ལ་གནོད་པ་མི་བྱེད་པ་དང་། 
བཟོད་པའི་ཕ་རོལ་ཏུ་ཕྱིན་པས་གནོད་པ་ལ་ཇི་མི་སྙམ་པ་[^487K]དང་། 
བརྩོན་འགྲུས་ཀྱི་ཕ་རོལ་ཏུ་ཕྱིན་པས་བྱ་བ་བྱེད་པར་འགྱུར་བའི་ཕྱིར། 
ཕན་འདོགས་པའི་རྒྱུ་འདི་དག་གིས་སེམས་ཅན་རྣམས་ཡོངས་སུ་སྨིན་པར་བྱ་བའི་ལས་སུ་རུང་བར་འགྱུར་རོ། 
།དེའི་འོག་ཏུ་སེམས་མཉམ་པར་[^488K]བཞག་པ་དང་། 
སེམས་མཉམ་པར་གཞག་པ་རྣམ་པར་ཐར་པར་བྱ་བའི་ཕྱིར་གདམས་པར་བྱ་བ་རྣམས་ཡོངས་སུ་སྨིན་པར་འགྱུར་ཏེ། 
དེ་ལྟར་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང་མཐུན་པས་གྲངས་རྣམ་པར་གཞག་པར་བལྟའོ། 
།འོ་ན་འདི་དག་གི་མཚན་ཉིད་ཇི་ལྟར་བལྟ་ཞེ་ན། 
དམ་པ་དྲུག་གིས་བལྟ་བར་བྱ་སྟེ། 
གནས་དམ་པ་ནི་བྱང་ཆུབ་ཀྱི་སེམས་གནས་ཡིན་པའི་ཕྱིར་རོ། 
།དངོས་པོ་དམ་པ་ནི་མཐའ་དག་ཀུན་ཏུ་སྤྱོད་པའི་ཕྱིར་རོ། 
།ཆེད་དུ་བྱ་བ་དམ་པ་ནི་སེམས་ཅན་ཐམས་ཅད་ལ་ཕན་པ་དང་བདེ་བའི་[^489K]ཆེད་དུ་བྱ་བའི་ཕྱིར་རོ། 
།ཐབས་ལ་མཁས་པ་དམ་པ་ནི་རྣམ་པར་མི་རྟོག་པའི་[^490K]ཡེ་ཤེས་ཀྱིས་[^491K]ཡོངས་སུ་ཟིན་པའི་ཕྱིར་རོ། 
།ཡོངས་སུ་བསྔོ་བ་དམ་པ་ནི། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བའི་ཕྱིར་རོ། 
།རྣམ་པར་དག་པ་དམ་པ་ནི། 
ཉོན་མོངས་པ་དང་ཤེས་བྱའི་སྒྲིབ་པས་སྒྲིབ་པ་མེད་པར་ཡང་དག་པར་འགྲུབ་པའི་ཕྱིར་རོ། 
།སྦྱིན་པ་གང་ཡིན་པ་དེ་ཕ་རོལ་ཏུ་ཕྱིན་པ་ཡང་ཡིན་ནམ། 
ཕ་རོལ་ཏུ་ཕྱིན་པ་གང་ཡིན་པ་དེ་སྦྱིན་པ་ཡང་ཡིན་ནམ་ཞེ་ན། 
སྦྱིན་པ་ཡིན་ལ། 
ཕ་རོལ་ཏུ་ཕྱིན་པ་མ་ཡིན་པ་ཡང་ཡོད་ཅེས་བྱ་བ་མུ་བཞིའོ། 
།སྦྱིན་པ་ལ་ཇི་ལྟ་བ་དེ་བཞིན་དུ་ཕ་རོལ་ཏུ་ཕྱིན་པ་ལྷག་མ་རྣམས་ལ་ཡང་མུ་བཞི་ཅི་རིགས་སུ་བལྟ་བར་བྱའོ། 
།ཕ་རོལ་ཏུ་ཕྱིན་པ་འདི་དག་གི་གོ་རིམས་འདི་ཅིའི་ཕྱིར་བསྟན་ཞེ་ན། 
ཕ་རོལ་ཏུ་ཕྱིན་པ་སྔ་མ་རྣམས་དེའི་ཕྱི་མ་འབྱུང་བ་དང་མཐུན་པའི་ཕྱིར་རོ། 
།འདི་དག་གི་ངེས་པའི་ཚིག་ཇི་ལྟར་བལྟ་ཞེ་ན། 
འཇིག་རྟེན་པ་དང་། 
ཉན་ཐོས་དང་། 
རང་སངས་རྒྱས་ཀྱི་སྦྱིན་པ་ལ་སོགས་པའི་དགེ་བ་ཐམས་ཅད་ལས་ཕུལ་དུ་བྱུང་བར་ཕ་རོལ་ཏུ་འགྲོ་བའི་ཕྱིར་ཕ་རོལ་ཏུ་ཕྱིན་པ་རྣམས་སོ། 
།སེར་སྣ་དང་དབུལ་བ་འཇོམས་པ་དང་། 
ལོངས་སྤྱོད་ཆེན་པོ་དང་། 
བསོད་ནམས་ཀྱི་ཚོགས་ཐོབ་པར་བྱེད་པས་སྦྱིན་པའོ། 
།འཆལ་བའི་ཚུལ་ཁྲིམས་དང་། 
ངན་འགྲོ་ཞི་བར་བྱེད་པ་དང་། 
བདེ་འགྲོ་དང་། 
ཏིང་ངེ་འཛིན་ཐོབ་པར་བྱེད་པས་ཚུལ་ཁྲིམས་སོ། 
།ཁྲོ་བ་དང་འཁོན་པ་ཟད་པར་བྱེད་པ་དང་། 
བདག་དང་གཞན་དག་ལ་བདེ་བར་བྱེད་པས་བཟོད་པའོ། 
།ལེ་ལོ་དང་སྡིག་པ་མི་དགེ་བའི་ཆོས་རྣམས་དང་བྲལ་བར་བྱེད་པ་དང་། 
དགེ་བའི་ཆོས་ཚད་མེད་པ་རྣམ་པར་སྤེལ་བ་མཐར་ཕྱིན་པར་བྱེད་པས་བརྩོན་འགྲུས་སོ། 
།རྣམ་པར་གཡེང་བ་སེལ་བ་དང་། 
ནང་དུ་སེམས་གནས་པ་སྒྲུབ་པར་བྱེད་པས་བསམ་གཏན་ནོ། 
།ལྟ་བར་གྱུར་བ་དང་འཆལ་བའི་ཤེས་རབ་ཐམས་ཅད་སེལ་བ་དང་། 
ཡང་དག་པར་རྣམ་པ་ཐམས་ཅད་དུ་ཆོས་རྣམས་རབ་ཏུ་ཤེས་པས་ཤེས་རབ་བོ། 
།འདི་དག་སྒོམ་པ་[^492K]ཇི་ལྟར་བལྟ་བར་[^493K]བྱ་ཞེ་ན། 
མདོར་བསྡུ་ན་སྒོམ་པ་རྣམ་པ་ལྔར་བལྟ་བར་བྱ་སྟེ། 
ཀུན་ཏུ་སྤྱོད་པ་ལ་སྦྱོར་བ་སྒོམ་པ་དང་། 
མོས་པ་སྒོམ་པ་དང་། 
ཡིད་ལ་བྱེད་པ་སྒོམ་པ་དང་། 
ཐབས་ལ་མཁས་པ་སྒོམ་པ་དང་། 
བྱ་བ་སྒྲུབ་པ་[^494K]སྒོམ་པའོ། 
།དེ་ལ་སྒོམ་པ་བཞི་ནི་སྔ་མ་བཞིན་ནོ། 
།བྱ་བ་སྒྲུབ་པ་སྒོམ་པ་ནི། 
།གང་སངས་རྒྱས་རྣམས་ཀྱི་མཛད་པ་ལྷུན་གྱིས་གྲུབ་པ་རྒྱུན་མི་གཅོད་པ་ན། 
ཕ་རོལ་ཏུ་ཕྱིན་[^495K]པ་རྣམས་ཡོངས་སུ་རྫོགས་པའི་ཚེ། 
ཕ་རོལ་ཏུ་ཕྱིན་པ་སྒོམ་པའོ། 
།ཡིད་ལ་བྱེད་པ་སྒོམ་པ་ནི། 
རོ་མྱོང་བ་དང་། 
རྗེས་སུ་ཡི་རང་བ་དང་། 
མངོན་པར་དགའ་བ་ཡིད་ལ་བྱེད་པ་དང་། 
མི་ངོམས་པའི་བསམ་པ་དང་། 
རྒྱུན་རིང་པོའི་བསམ་པ་དང་། 
དགའ་བའི་བསམ་པ་དང་། 
ཕན་འདོགས་པའི་བསམ་པ་དང་། 
ཆེ་བའི་བདག་ཉིད་ཀྱི་བསམ་པ་དང་། 
དགེ་བའི་བསམ་པ་དང་། 
བསམ་པ་དྲུག་གིས་ཡོངས་སུ་ཟིན་པས་སྒོམ་པའོ། 
།གལ་ཏེ་བྱང་ཆུབ་སེམས་དཔའ་བསྐལ་པ་གྲངས་མེད་པ་ཇི་སྙེད་ཀྱིས། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བ་དེ་སྙེད་ཀྱི་དུས་སྐད་ཅིག་མ་གཅིག་ཏུ་བྱས་པའི་སྐད་ཅིག་[^496K]རེ་རེ་ལ་[^497K]བདག་གི་[^498K]ལུས་ཐམས་ཅད་[^499K]ཡོངས་སུ་གཏོང་བ་དང་། 
འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་རིན་པོ་ཆེ་སྣ་བདུན་གྱིས་སོ་སོར་བཀང་སྟེ། 
དེ་བཞིན་གཤེགས་པ་རྣམས་ལ་དབུལ་བས[^500K]། 
བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་མི་ངོམས་པ་ཉིད་བྱང་ཆུབ་སེམས་དཔའི་སྦྱིན་པའི་བསམ་པར་འགྱུར་ལ། 
དུས་དེ་སྲིད་ཁོ་ནར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མེས་ཡོངས་སུ་གང་བར་སྐད་ཅིག་རེ་རེ་ལ་སྤྱོད་ལམ་བཞི་བྱེད་ཅིང་། 
ཡོ་བྱད་ཐམས་ཅད་དང་མི་ལྡན་ཡང་ཚུལ་ཁྲིམས་དང་། 
བཟོད་པ་དང་། 
བརྩོན་འགྲུས་དང་། 
བསམ་གཏན་དང་། 
ཤེས་རབ་ཀྱི་སེམས་མངོན་དུ་བྱེད་དེ། 
བྱང་ཆུབ་ཀྱི་སྙིང་པོ་ལ་[^501K]གནས་ཀྱི་བར་དུ་མི་ངོམས་པ་ཉིད་བྱང་ཆུབ་སེམས་དཔའི་ཚུལ་ཁྲིམས་དང་། 
བཟོད་པ་དང་། 
བརྩོན་འགྲུས་དང་། 
བསམ་གཏན་དང། 
ཤེས་རབ་ཀྱི་[^502K]བསམ་པར་འགྱུར་བ་འདི་ནི་བྱང་ཆུབ་སེམས་དཔའི་མི་ངོམས་པའི་བསམ་པའོ། 
།གང་བྱང་ཆུབ་སེམས་དཔའ་དེ་བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་མི་ངོམས་པའི་བསམ་པ་དེ་མི་འདོར་བ་འདི་ནི་དེའི་རྒྱུན་རིང་པོའི་བསམ་པའོ། 
།གང་བྱང་ཆུབ་སེམས་དཔའ་དེའི་ཕ་རོལ་ཏུ་ཕྱིན་པ་དྲུག་གིས་སེམས་ཅན་ལ་ཕན་བཏགས་པས་ཤིན་ཏུ་དགའ་བ་ཡིན་གྱི[^503K]། 
ཕན་བཏགས་པ་དེས་སེམས་ཅན་རྣམས་ནི་དེ་ལྟ་[^504K]མ་ཡིན་པ་འདི་ནི་བྱང་ཆུབ་སེམས་དཔའི་དགའ་བའི་བསམ་པའོ། 
།གང་བྱང་ཆུབ་སེམས་དཔའ་དེ་ཕ་རོལ་ཏུ་ཕྱིན་པ་དྲུག་གིས་ཕན་བཏགས་པའི་སེམས་ཅན་དེ་དག་ཐམས་ཅད་ནི་བདག་ལ་ཤིན་ཏུ་ཕན་འདོགས་པ་ཡིན་པར་མཐོང་གི། 
བདག་ནི་སེམས་ཅན་དེ་དག་ལ་དེ་ལྟ་མ་ཡིན་པར་མཐོང་བ་འདི་ནི་བྱང་ཆུབ་སེམས་དཔའི་ཕན་འདོགས་པའི་བསམ་པའོ། 
།གང་བྱང་ཆུབ་སེམས་དཔའ་དེ་དེ་ལྟར་ཕ་རོལ་ཏུ་ཕྱིན་པ་དྲུག་གིས་[^505K]དགེ་བའི་རྩ་བ་བསགས་པ་སེམས་ཅན་རྣམས་ལ་འདོད་པའི་འབྲས་བུ་རྣམ་པར་སྨིན་པར་ཡོངས་སུ་བསྔོ་བ་འདི་ནི་བྱང་ཆུབ་སེམས་དཔའི་ཆེ་བའི་བདག་ཉིད་ཀྱི་བསམ་པའོ། 
།གང་བྱང་ཆུབ་སེམས་དཔའ་དེ་དེ་ལྟར་ཕ་རོལ་ཏུ་ཕྱིན་པ་དྲུག་གི་[^506K]དགེ་བའི་རྩ་བ་བསགས་པ་དེ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བ་འདི་ནི། 
བྱང་ཆུབ་སེམས་དཔའི་[^507K]དགེ་བའི་བསམ་པ་སྟེ་བསམ་པ་དྲུག་པོ་འདི་དག་གིས་ཡོངས་སུ་ཟིན་པའི་རོ་མྱང་བ་ཡིད་ལ་བྱེད་པ་སྒོམ་མོ། 
།གང་ཡང་བྱང་ཆུབ་སེམས་དཔའ་དེ་བསམ་པ་དྲུག་སྒོམ་པ་ལ་སོགས་པ་ལ་ཞུགས་པའི་བྱང་ཆུབ་སེམས་དཔའ་གཞན་དཔག་ཏུ་མེད་པ་རྣམས་ཀྱི་དགེ་བའི་རྩ་བ་དེ་ལ་རྗེས་སུ་ཡི་རང་སྟེ། 
དེ་ལྟར་བྱང་ཆུབ་སེམས་དཔའ་[^508K]བསམ་དྲུག་གིས་ཡོངས་སུ་ཟིན་པའི་རྗེས་སུ་ཡི་རང་བ་ཡིད་ལ་བྱེད་པ་སྒོམ་མོ། 
།གང་ཡང་བྱང་ཆུབ་སེམས་དཔའ་དེ་[^509K]སེམས་ཅན་ཐམས་ཅད་ཀྱི་ཕ་རོལ་ཏུ་ཕྱིན་པ་དྲུག་སྒོམ་པ་བསམ་པ་དྲུག་གིས་ཡོངས་སུ་ཟིན་པ་དང་། 
བདག་གི་[^510K]ཕ་རོལ་ཏུ་ཕྱིན་པ་དྲུག་སྒོམ་པ་ལ་བརྩོན་པ་བསམ་པ་དྲུག་གིས་ཡོངས་སུ་ཟིན་པ་ལ། 
བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་མངོན་པར་དགའ་སྟེ། 
དེ་ལྟར་བྱང་ཆུབ་སེམས་དཔའ་བསམ་པ་དྲུག་གིས་ཡོངས་སུ་ཟིན་པའི་མངོན་པར་དགའ་བ་ཡིད་ལ་བྱེད་པ་སྒོམ་མོ། 
།གང་དག་བྱང་ཆུབ་སེམས་དཔའི་ཡིད་ལ་བྱེད་པའི་སྒོམ་པ་བསམ་པ་[^511K]དྲུག་གིས་ཡོངས་སུ་ཟིན་པ་འདི་ཐོས་ནས། 
དང་བའི་སེམས་གཅིག་ཀྱང་སྐྱེད་པ་དེ་དག་བསོད་ནམས་ཚད་མེད་པ་སྐྱེ་བར་འགྱུར་ཞིང་། 
ཉེས་པ་བྱས་པའི་སྒྲིབ་པ་ཐམས་ཅད་ཀྱང་བཤིག་པར་འགྱུར་ན། 
བྱང་ཆུབ་སེམས་དཔའ་ལྟ་སྨོས་ཀྱང་ཅི་དགོས། 
ཕ་རོལ་ཏུ་ཕྱིན་པ་འདི་དག་གི་རབ་ཏུ་དབྱེ་བ་ཇི་ལྟར་བལྟ་ཞེ་ན། 
དེ་ནི་རྣམ་པ་གསུམ་གསུམ་དུ་བལྟ་བར་[^512K]བྱ་སྟེ། 
ཆོས་ཀྱི་སྦྱིན་པ་དང་། 
ཟང་ཟིང་གི་སྦྱིན་པ་དང་། 
མི་འཇིགས་པའི་སྦྱིན་པ་དང་། 
སྡོམ་པའི་ཚུལ་ཁྲིམས་དང་། 
དགེ་བའི་ཆོས་སྡུད་པའི་ཚུལ་ཁྲིམས་དང་། 
སེམས་ཅན་གྱི་དོན་བྱ་བའི་ཚུལ་ཁྲིམས་དང་། 
གནོད་པ་བྱེད་པ་ལ་ཇི་མི་སྙམ་པའི་བཟོད་པ་དང་། 
སྡུག་བསྔལ་དང་དུ་ལེན་པའི་བཟོད་པ་དང་། 
ཆོས་ལ་ངེས་པར་རྟོག་པའི་བཟོད་པ་དང་། 
གོ་ཆའི་བརྩོན་འགྲུས་དང་། 
སྦྱོར་བའི་བརྩོན་འགྲུས་དང་། 
མི་ཞུམ་ཞིང་མི་འཁྲུགས་པ་[^513K]ལ་ཆོག་པར་མི་འཛིན་པའི་བརྩོན་འགྲུས་དང་། 
གནས་པ་དང་། 
མངོན་པར་སྒྲུབ་པ་དང་། 
བྱ་བ་སྒྲུབ་པའི་[^514K]བསམ་གཏན་དང་། 
རྣམ་པར་མི་རྟོག་པར་[^515K]སྦྱོར་བ་དང་། 
རྣམ་པར་མི་རྟོག་པ་དང་། 
རྣམ་པར་མི་རྟོག་པའི་རྗེས་ལ་ཐོབ་པའི་ཤེས་རབ་བོ། 
འདི་དག་བསྡུས་པར་ཇི་ལྟར་བལྟ་[^516K]ཞེ་ན། 
འདི་དག་གིས་[^517K]དགེ་བའི་ཆོས་ཐམས་ཅད་དེའི་མཚན་ཉིད་དང་། 
དེ་དང་མཐུན་པ་དང་། 
དེའི་འབྲས་བུར་བསྡུས་པའི་ཕྱིར་རོ། 
།འདི་དག་གི་མི་མཐུན་པའི་ཕྱོགས་ཀྱིས་ཀུན་ནས་ཉོན་མོངས་པ་ཐམས་ཅད་ཇི་ལྟར་བསྡུས་པར་བལྟ་ཞེ་ན། 
དེའི་མཚན་ཉིད་དང་། 
དེའི་གཞི་དང་། 
དེའི་འབྲས་བུས་སོ། 
།ཕ་རོལ་ཏུ་ཕྱིན་པ་འདི་དག་གི་ཕན་ཡོན་ཇི་ལྟར་རིག་པར་བྱ་ཞེ་ན། 
འཁོར་བ་ན་འཁོར་བའི་ཚེ། 
དབང་ཕྱུག་བསྡུས་པ་དང་། 
ཆེན་པོར་སྐྱེ་བ་བསྡུས་པ་དང་། 
ཕྱོགས་གང་དང་གཡོག་འཁོར་ཆེན་པོ་བསྡུས་པ་དང་། 
ལས་ཀྱི་མཐའ་ཆེན་པོ་ལ་སྦྱོར་བ་འགྲུབ་པས་ཡོངས་སུ་བཟུང་བ་དང་། 
གནོད་པ་མེད་པ་དང་། 
ཉོན་མོངས་པ་ཆུང་བ་ཡོངས་སུ་བཟུང་བ་དང་། 
བཟོ་དང་། 
བསྟན་བཅོས་དང་། 
རིག་པའི་གནས་ཐམས་ཅད་ལ་མཁས་པ་ཡོངས་སུ་བཟུང་བ་དང་། 
[^518K]མངོན་པར་མཐོ་བ་ཁ་ན་མ་ཐོ་བ་མེད་པ་དང་། 
[^519K]བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་སེམས་ཅན་ཐམས་ཅད་ཀྱི་དོན་བྱ་བར་ཉེ་བར་གནས་པ་ནི་བྱང་ཆུབ་སེམས་དཔའ་རྣམས་ཀྱི་ཕན་ཡོན་ནོ། 
།འདི་དག་གི་[^520K]ཕན་ཚུན་རྣམ་པར་ངེས་པ་ཇི་ལྟར་བལྟ་ཞེ་ན། 
བཅོམ་ལྡན་འདས་ཀྱིས་ལ་ལར་ནི་ཕ་རོལ་ཏུ་ཕྱིན་པ་ཐམས་ཅད་སྦྱིན་པའི་སྒྲར་བསྟན། 
ལ་ལར་ནི་ཚུལ་ཁྲིམས་ཀྱི་སྒྲར་བསྟན། 
ལ་ལར་ནི་བཟོད་པའི་སྒྲར་བསྟན། 
ལ་ལར་ནི་བརྩོན་འགྲུས་ཀྱི་སྒྲར་བསྟན། 
ལ་ལར་ནི་བསམ་གཏན་གྱི་སྒྲར་བསྟན། 
ལ་ལར་ནི་ཤེས་རབ་ཀྱི་[^521K]སྒྲར་བསྟན་པ་དེ་ལ་དགོངས་པ་གང་ཞེ་ན། 
ཕ་རོལ་ཏུ་ཕྱིན་པ་ཐམས་ཅད་ལ་སྦྱོར་བ་ན། 
འདི་དག་ཐམས་ཅད་ཀྱི་སྤྱོད་པ་འགྲོ་བ་ལས་དགོངས་པའོ། 
།དེ་ལྟར་ཤེས་བྱའི་མཚན་ཉིད་ལ་འཇུག་པའི་རྒྱུ་དང་འབྲས་བུ་བསྟན་ནས། 
དེ་སྒོམ་པའི་རབ་ཏུ་དབྱེ་བ་ཇི་ལྟར་བལྟ་ཞེ་ན། 
བྱང་ཆུབ་སེམས་དཔའི་ས་བཅུ་རྣམས་སུ་བལྟ་སྟེ། 
དེ་དག་ཀྱང་གང་ཞེ་ན། 
རབ་ཏུ་དགའ་བ་དང་། 
དྲི་མ་མེད་པ་དང་། 
འོད་བྱེད་པ་དང་། 
འོད་འཕྲོ་བ་[^522K]ཅན་དང་། 
ཤིན་ཏུ་སྦྱང་[^523K]དཀའ་བ་[^524K]དང་། 
མངོན་དུ་གྱུར་པ་[^525K]དང་། 
རིང་དུ་སོང་བ་དང་། 
མི་གཡོ་བ་དང་། 
ལེགས་པའི་བློ་གྲོས་དང་། 
ཆོས་ཀྱི་སྤྲིན་ནོ། 
།འདི་དག་བཅུ་ཉིད་དུ་རྣམ་པར་གཞག་པ་ཇི་ལྟར་བལྟ་ཞེ་ན། 
མི་མཐུན་པའི་ཕྱོགས་མ་རིག་པ་རྣམ་པ་བཅུའི་གཉེན་པོའི་ཕྱིར་ཏེ། 
འདི་ལྟར་ཤེས་བྱ་ཆོས་ཀྱི་དབྱིངས་རྣམ་པ་བཅུ་ལ་མི་མཐུན་པའི་ཕྱོགས་མ་རིག་པ་རྣམ་པ་བཅུ་ཉིད་གནས་སོ། 
།ཤེས་བྱ་ཆོས་ཀྱི་དབྱིངས་རྣམ་པ་བཅུ་ཇི་ལྟ་བུ་ཞེ་ན། 
ས་དང་པོ་ལ་ནི་ཀུན་ཏུ་འགྲོ་བའི་དོན་དུ་ཤེས་པར་བྱའོ། 
།གཉིས་པ་ལ་ནི་མཆོག་གི་དོན་དུའོ། 
།གསུམ་པ་ལ་ནི་རྒྱུ་མཐུན་པ་དོན་གྱི་མཆོག་ཏུའོ། 
།བཞི་པ་ལ་ནི་ཡོངས་སུ་བཟུང་བ་མ་ཡིན་པའི་དོན་དུའོ། 
།ལྔ་པ་ལ་ནི་རྒྱུད་ཐ་དད་པ་མེད་པའི་དོན་དུའོ། 
།དྲུག་པ་ལ་ནི་ཀུན་ནས་ཉོན་མོངས་པ་དང་རྣམ་པར་དག་པ་མ་ཡིན་པའི་དོན་དུའོ། 
།བདུན་པ་ལ་ནི་ཆོས་སྣ་ཚོགས་ཐ་དད་པ་མེད་པའི་དོན་དུའོ། 
།བརྒྱད་པ་ལ་ནི་བྲི་བ་མེད་ཅིང་ལྷག་པ་མེད་པའི་དོན་དང་། 
མཚན་མ་ལ་དབང་བའི་གནས་ཀྱི་དོན་དང་། 
ཞིང་[^526K]ལ་དབང་བའི་གནས་ཀྱི་དོན་དུའོ། 
།དགུ་པ་[^527K]ལ་ནི་ཡེ་ཤེས་ལ་དབང་བའི་གནས་ཀྱི་དོན་དུའོ། 
།བཅུ་པ་ལ་ནི་ལས་ལ་དབང་བའི་གནས་ཀྱི་དོན་དང་། 
གཟུངས་དང་ཏིང་ངེ་འཛིན་གྱི་སྒོ་ལ་དབང་བའི་གནས་ཀྱི་དོན་དུ་ཤེས་པར་བྱའོ། 
།འདིར་ཚིགས་སུ་བཅད་པ། 
ཀུན་ཏུ་འགྲོ་དོན་མཆོག་གི་དོན། 
།རྒྱུ་མཐུན་དོན་གྱི་མཆོག་ཉིད་དང་། 
།ཡོངས་སུ་འཛིན་པ་དོན་མེད་དང་། 
།རྒྱུད་རྣམས་ཐ་དད་མེད་པ་དང་། 
།ཉོན་མོངས་རྣམ་དག་མེད་དོན་དང་། 
།ཐ་དད་མེད་པའི་དོན་ཉིད་དང་། 
།བྲི་མེད་འཕེལ་བ་མེད་དོན་དང་། 
།དབང་ནི་རྣམ་པ་བཞི་ཡི་[^528K]གནས། 
།ཆོས་ཀྱི་དབྱིངས་ལ་མ་རིག་པ། 
།ཉོན་མོངས་ཅན་མིན་སྒྲིབ་པ་བཅུ། 
ས་བཅུའི་མི་མཐུན་ཕྱོགས་རྣམས་ཀྱི། 
།གཉེན་པོ་དག་ནི་ས་ཡིན་ནོ། 
།མ་རིག་པ་འདི་ཡང་ཉན་ཐོས་རྣམས་ཀྱི་ནི་ཉོན་མོངས་པ་ཅན་མ་ཡིན་གྱི། 
བྱང་ཆུབ་སེམས་དཔའ་རྣམས་ཀྱི་ནི་[^529K]ཉོན་མོངས་པ་ཅན་དུ་རིག་པར་བྱའོ། 
།ཅིའི་ཕྱིར་ས་དང་པོ་རབ་ཏུ་དགའ་བ་ཞེས་བྱ་ཞེ་ན། 
དེས་ཐོག་མ་ཁོ་ནར་བདག་དང་གཞན་གྱི་དོན་སྒྲུབ་ནུས་པ་ཐོབ་པའི་ཕྱིར་རོ། 
།ཅིའི་ཕྱིར་ས་གཉིས་པ་དྲི་མ་མེད་པ་ཞེས་བྱ་ཞེ་ན། 
འཆལ་བའི་ཚུལ་ཁྲིམས་ཀྱི་དྲི་མ་ཐག་བསྲིངས་པའི་ཕྱིར་རོ། 
།ཅིའི་ཕྱིར་ས་གསུམ་པ་འོད་བྱེད་པ་ཞེས་བྱ་ཞེ་ན། 
ཏིང་ངེ་འཛིན་དང་སྙོམས་པར་འཇུག་པ་ཉམས་པ་མེད་པའི་གནས་ཡིན་པས་ཆོས་ཀྱི་སྣང་བ་ཆེན་པོའི་གནས་སུ་གྱུར་པའི་ཕྱིར་རོ། 
།ཅིའི་ཕྱིར་ས་བཞི་པ་འོད་འཕྲོ་བ་ཅན་ཞེས་བྱ་ཞེ་ན། 
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱིས་[^530K]སྒྲིབ་པ་ཐམས་ཅད་སྲེག་པའི་ཕྱིར་རོ། 
།ཅིའི་ཕྱིར་ས་ལྔ་པ་ཤིན་ཏུ་སྦྱང་དཀའ་བ་ཞེས་བྱ་ཞེ་ན། 
བདེན་པ་དང་འཇིག་རྟེན་པའི་ཤེས་པ་གཉིས་ཕན་ཚུན་མི་མཐུན་པས་དེ་བསྒྲུབ་དགའ་བའི་[^531K]ཕྱིར་རོ། 
།ཅིའི་ཕྱིར་ས་དྲུག་པ་མངོན་དུ་གྱུར་ཞེས་བྱ་ཞེ་ན། 
རྟེན་ཅིང་འབྲེལ་པར་འབྱུང་བ་ཤེས་པའི་གནས་ཡིན་པས། 
ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་མངོན་དུ་བྱེད་པའི་ཕྱིར་རོ། 
།ཅིའི་ཕྱིར་ས་བདུན་པ་ལ་རིང་དུ་སོང་བ་ཞེས་བྱ་ཞེ་ན། 
སྦྱོར་བ་ལས་བྱུང་བའི་སྤྱོད་པའི་མཐར་འགྲོ་བའི་ཕྱིར་རོ། 
།ཅིའི་ཕྱིར་ས་བརྒྱད་པ་མི་གཡོ་བ་ཞེས་བྱ་ཞེ་ན། 
མཚན་མ་དང་མངོན་པར་འདུ་བྱེད་པ་ཐམས་ཅད་ཀྱིས་[^532K]མི་གཡོས་པའི་ཕྱིར་རོ། 
།ཅིའི་ཕྱིར་ས་དགུ་པ་ལེགས་པའི་བློ་གྲོས་ཞེས་བྱ་ཞེ་ན། 
སོ་སོ་ཡང་དག་པར་རིག་པའི་ཤེས་པ་དང་པོ་ཐོབ་པའི་ཕྱིར་རོ། 
།ཅིའི་ཕྱིར་ས་བཅུ་པ་ཆོས་ཀྱི་སྤྲིན་ཞེས་བྱ་ཞེ་ན། 
འདྲེས་པ་ལ་དམིགས་པའི་ཆོས་ཐམས་ཅད་ཤེས་པ་གཟུངས་དང་ཏིང་ངེ་འཛིན་གྱི་སྒོ་ཐམས་ཅད་ཁོང་ན་ཡོད་པ་སྤྲིན་ལྟ་བུས་ནམ་མཁའ་ལྟར་རྒྱ་ཆེ་བའི་སྒྲིབ་པ་ཁེབས་པ་དང་། 
ཆོས་ཀྱི་སྐུ་ཡོངས་སུ་རྫོགས་པར་བྱས་པའི་ཕྱིར་རོ། 
།ས་འདི་དག་ཐོབ་པ་ཇི་ལྟར་བལྟ་ཞེ་ན། 
རྣམ་པ་བཞིས་བལྟ་སྟེ། 
མོས་པ་ཐོབ་པས་ནི་ས་ལ་མོས་པ་ཉིད་ཀྱི་ཕྱིར་རོ། 
།སྤྱོད་པ་ཐོབ་པས་ནི་ས་དང་[^533K]རབ་ཏུ་ལྡན་པའི་ཆོས་སྤྱོད་པ་བཅུ་ཐོབ་པའི་ཕྱིར་རོ། 
།རྟོགས་པ་ཐོབ་པས་ནི་ས་དང་པོ་ལ་ཆོས་ཀྱི་དབྱིངས་རྟོགས་ནས་ཐམས་ཅད་རྟོགས་པའི་ཕྱིར་རོ། 
།འགྲུབ་པར་ཐོབ་པས་ནི་ས་འདི་དག་གི་སྒོམ་པའི་མཐར་འགྲོ་བའི་ཕྱིར་རོ། 
།ས་འདི་དག་གི་སྒོམ་པ་ཇི་ལྟར་བལྟ་ཞེ་ན། 
འདི་ལ་བྱང་ཆུབ་སེམས་དཔའ་ས་དང་ས་ལ་ཞི་གནས་དང་ལྷག་མཐོང་སྒོམ་པ་ན། 
རྣམ་པ་ལྔས་སྒོམ་སྟེ། 
ལྔ་གང་ཞེ་ན། 
འདི་ལྟ་སྟེ། 
འདྲེས་པར་སྒོམ་པ་དང་། 
མཚན་མ་མེད་པར་སྒོམ་པ་དང་། 
ལྷུན་གྱིས་གྲུབ་པར་སྒོམ་པ་དང་། 
འབར་བར་སྒོམ་པ་དང་། 
ཆོག་པར་མི་འཛིན་པར་སྒོམ་པས་སོ། 
།སྒོམ་པ་རྣམ་པ་ལྔ་པོ་འདི་དག་གིས་བྱང་ཆུབ་སེམས་དཔའ་རྣམས་ཀྱི་འབྲས་བུ་ལྔ་མངོན་པར་འགྲུབ་པར་བྱེད་དེ། 
འདི་ལྟར་སྐད་ཅིག་རེ་རེ་ལ་གནས་ངན་ལེན་རྣམས་ཀྱི་གནས་ཐམས་ཅད་འཇིག་པར་བྱེད་པ་དང་། 
སྣ་ཚོགས་ཀྱི་འདུ་ཤེས་དང་བྲལ་ཏེ། 
ཆོས་ཀྱི་ཀུན་དགའ་ལ་དགའ་བ་ཐོབ་པ་དང་། 
ཆོས་ཀྱི་སྣང་བ་ཐམས་ཅད་དུ་ཚད་མེད་ཅིང་རྣམ་པ་ཡོངས་སུ་མ་ཆད་པ་ཡང་དག་པར་ཤེས་པ་དང་། 
མ་བརྟགས་པར་རྣམ་པར་[^534K]དག་པའི་ཆ་དང་མཐུན་པའི་མཚན་མར་རྣམ་པར་བརྟགས་པ་མ་ཡིན་པ་རྣམས་དེ་ལ་ཀུན་ཏུ་འབྱུང་བ་དང་། 
ཆོས་ཀྱི་སྐུ་ཡོངས་སུ་རྫོགས་པ་དང་། 
ཡོངས་སུ་གྲུབ་པར་བྱ་བའི་ཕྱིར་གོང་མ་བས་ཆེས་གོང་མའི་རྒྱུ་ཡོངས་སུ་འཛིན་པར་བྱེད་པའོ། 
།གཙོར་ན་ས་བཅུ་དག་ཏུ་ཕ་རོལ་ཏུ་ཕྱིན་པ་བཅུ་སྒོམ་པར་འགྱུར་ཏེ། 
དྲུག་ཏུ་ནི་དྲུག་ཇི་སྐད་དུ་[^535K]བསྟན་པ་རྣམས་སོ། 
།ཕྱི་མ་བཞིར་ནི་བཞི་སྟེ། 
ཐབས་ལ་མཁས་པའི་ཕ་རོལ་ཏུ་ཕྱིན་པ་ནི། 
ཕ་རོལ་ཏུ་ཕྱིན་པ་དྲུག་གིས་དགེ་བའི་རྩ་བ་བསགས་པ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བའི་ཕྱིར་རོ། 
།སྨོན་ལམ་གྱི་ཕ་རོལ་ཏུ་ཕྱིན་པ་ནི། 
ཕྱི་མ་ལ་སྨོན་ལམ་སྣ་ཚོགས་མངོན་པར་བསྒྲུབས་པས[^536K]། 
ཕ་རོལ་ཏུ་ཕྱིན་པའི་རྐྱེན་སྡུད་པའི་ཕྱིར་རོ། 
།སྟོབས་ཀྱི་ཕ་རོལ་ཏུ་ཕྱིན་པ་ནི། 
སོ་སོར་[^537K]རྟོག་པ་དང་བསྒོམས་པའི་[^538K]སྟོབས་ཀྱིས་[^539K]ཕ་རོལ་ཏུ་ཕྱིན་པ་དྲུག་རྒྱུན་མི་འཆད་པར་ཀུན་ཏུ་སྤྱོད་པའི་ཕྱིར་རོ། 
།ཡེ་ཤེས་ཀྱི་ཕ་རོལ་ཏུ་ཕྱིན་པ་ནི། 
ཕ་རོལ་ཏུ་ཕྱིན་པ་དྲུག་པོ་དག་རྣམ་པར་འཇོག་པ་སྟེ། 
ཡེ་ཤེས་ཀྱིས་ཆོས་ལ་ལོངས་སྤྱོད་པ་མྱོང་བ་དང་། 
སེམས་ཅན་ཡོངས་སུ་སྨིན་པར་བྱེད་པའི་ཕྱིར་རོ། 
།ཡང་ཕ་རོལ་ཏུ་ཕྱིན་པ་བཞི་པོ་འདི་དག་ནི་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་མི་རྟོག་པའི་[^540K]ཡེ་ཤེས་དང་། 
དེའི་རྗེས་ལ་ཐོབ་པའི་ཡེ་ཤེས་ཀྱིས་བསྡུས་པར་བལྟའོ། 
།ས་ཐམས་ཅད་དུ་ཕ་རོལ་ཏུ་ཕྱིན་པ་ཐམས་ཅད་སྒོམ་པར་མི་འགྱུར་བ་ཡང་མ་ཡིན་ཏེ། 
ཆོས་ཀྱི་རྣམ་གྲངས་དེ་ཕ་རོལ་ཏུ་ཕྱིན་པའི་སྡེ་སྣོད་ཀྱིས་བསྡུས་པའི་ཕྱིར་རོ། 
།དུས་ཇི་སྲིད་ཅིག་གིས་ས་བཅུ་པོ་འདི་དག་གི་སྒོམ་པ་ཡོངས་སུ་རྫོགས་པར་འགྱུར་ཞེ་ན། 
གང་ཟག་ལྔ་ནི་བསྐལ་པ་གྲངས་མེད་པ་གསུམ་གྱིས་རྫོགས་པར་འགྱུར་ཏེ། 
མོས་པས་སྤྱོད་པའི་གང་ཟག་ནི་བསྐལ་པ་གྲངས་མེད་པ་དང་པོས་རྫོགས་པར་འགྱུར་རོ། 
།ལྷག་པའི་བསམ་པ་དག་པ་ལ་སྤྱོད་པ་མཚན་མ་ལ་སྤྱོད་པ་དང་། 
མཚན་མ་མེད་པ་ལ་སྤྱོད་པ་དག་ནི་ས་དྲུག་པོ་དག་དང་། 
བདུན་པ་ལ་བསྐལ་པ་གྲངས་མེད་པ་གཉིས་པས་རྫོགས་པར་འགྱུར་རོ། 
།དེ་ཉིད་མངོན་པར་འདུ་བྱེད་པ་མེད་པར་སྤྱོད་པ་ནི། 
།དེ་ཡན་ཆད་ས་བཅུའི་བར་དུ་བསྐལ་པ་གྲངས་མེད་པ་གསུམ་པས་སྒོམ་པ་ཡོངས་སུ་རྫོགས་པར་འགྱུར་རོ། 
།འདིར་ཚིགས་སུ་བཅད་པ། 
བཟང་དང་སྨོན་པའི་སྟོབས་ཅན་དང་། 
།སེམས་བརྟན་ཁྱད་པར་འགྲོ་བ་ཡི། 
།བྱང་ཆུབ་སེམས་དཔའ་གྲངས་མེད་གསུམ། 
།ཀུན་ཏུ་རྩོམ་པ་[^541K]མཛད་ཅེས་བརྗོད། 
།དེ་ད་ལྟར་[^542K]ལྟར་རྒྱུ་དང་འབྲས་བུ་སྒོམ་པའི་རབ་ཏུ་དབྱེ་བ་[^543K]བསྟན་ནས། 
དེ་ལ་ལྷག་པའི་ཚུལ་ཁྲིམས་ཀྱི་[^544K]ཁྱད་པར་ཇི་ལྟར་བལྟ་ཞེ་ན། 
བྱང་ཆུབ་སེམས་དཔའི་ས་ལས་བྱང་ཆུབ་སེམས་དཔའི་སྡོམ་པ་ཡང་དག་པར་བླངས་པ་ལས་ཇི་སྐད་བཤད་པ་ལྟ་བུའོ། 
།མདོར་བསྡུ་ན་ཁྱད་པར་བཞིས་ཁྱད་པར་དུ་བལྟ་སྟེ། 
རབ་ཏུ་དབྱེ་བའི་ཁྱད་པར་དང་། 
བསླབ་པ་ཐུན་མོང་དང་། 
ཐུན་མོང་མ་ཡིན་པའི་ཁྱད་པར་དང་། 
རྒྱ་ཆེ་བ་ཉིད་ཀྱི་[^545K]ཁྱད་པར་དང་། 
ཟབ་པ་ཉིད་ཀྱི་ཁྱད་པར་གྱིས་ཁྱད་པར་དུ་བལྟའོ། 
།དེ་ལ་རབ་ཏུ་དབྱེ་བའི་ཁྱད་པར་ནི། 
སྡོམ་པའི་ཚུལ་ཁྲིམས་དང་། 
དགེ་བའི་ཆོས་སྡུད་པའི་ཚུལ་ཁྲིམས་དང་། 
སེམས་ཅན་གྱི་དོན་བྱ་བའི་ཚུལ་ཁྲིམས་ཀྱི་ཕྱིར་རོ། 
།དེ་ལ་སྡོམ་པའི་ཚུལ་ཁྲིམས་ནི་ཚུལ་ཁྲིམས་གཉིས་ཀྱི་རྟེན་གྱི་དོན་དུ་རིག་པར་བྱའོ། 
།དགེ་བའི་ཆོས་སྡུད་པའི་ཚུལ་ཁྲིམས་ནི། 
སངས་རྒྱས་ཀྱི་ཆོས་ཡང་དག་པར་འགྲུབ་པའི་རྟེན་གྱི་དོན་དུ་རིག་པར་བྱའོ། 
།སེམས་ཅན་གྱི་དོན་བྱ་བའི་ཚུལ་ཁྲིམས་ནི། 
སེམས་ཅན་ཡོངས་སུ་སྨིན་པར་བྱེད་པའི་རྟེན་གྱི་དོན་དུ་རིག་པར་བྱའོ། 
།བྱང་ཆུབ་སེམས་དཔའ་རྣམས་ཀྱི་བསླབ་པ་ཉན་ཐོས་རྣམས་དང་ཐུན་མོང་བ་ནི། 
རང་བཞིན་གྱིས་ཁ་ན་མ་ཐོ་བ་དང་བཅས་པ་ཀུན་ཏུ་མི་སྤྱོད་པའི་ཕྱིར་རོ། 
།བསླབ་པ་ཐུན་མོང་མ་ཡིན་པ་ནི། 
བཅས་པའི་ཁ་ན་མ་ཐོ་བ་དང་བཅས་པ་ཀུན་ཏུ་སྤྱོད་པའི་ཕྱིར་ཏེ། 
བསླབ་པ་དེ་ལ་ནི་གང་དུ་ཉན་ཐོས་ཀྱི་[^546K]ལྟུང་བར་འགྱུར་བ་དེ་ལ་བྱང་ཆུབ་སེམས་དཔའི་ལྟུང་བ་མེད་དོ། 
།གང་དུ་བྱང་ཆུབ་སེམས་དཔའི་ལྟུང་བར་འགྱུར་བ་དེ་ལ་ཉན་ཐོས་ཀྱི་ལྟུང་བ་མེད་དོ། 
།བྱང་ཆུབ་སེམས་དཔའ་རྣམས་ཀྱི་ཚུལ་ཁྲིམས་ནི། 
ལུས་དང་ངག་དང་སེམས་ཀྱིའོ། 
།ཉན་ཐོས་རྣམས་ཀྱི་ནི་ལུས་དང་ངག་[^547K]ཉིད་དོ། 
།དེ་ཉིད་ཀྱི་ཕྱིར་བྱང་ཆུབ་སེམས་དཔའ་རྣམས་ཀྱི་སེམས་ཀྱི་ལྟུང་བར་ཡང་འགྱུར་གྱི། 
ཉན་ཐོས་རྣམས་ཀྱི་ནི་མ་ཡིན་ནོ། 
།མདོར་བསྡུ་ན་གང་ཁ་ན་མ་ཐོ་བ་མེད་པར་སེམས་ཅན་ཐམས་ཅད་ལ་ཕན་འདོགས་པའི་ལུས་དང་། 
ངག་དང་ཡིད་ཀྱི་ལས་དེ་དག་ཐམས་ཅད་བྱང་ཆུབ་སེམས་དཔའ་[^548K]ཀུན་ཏུ་སྤྱད་པར་བྱའོ། 
།དེ་ལ་བསླབ་པར་ཡང་བྱ་སྟེ། 
དེ་ལྟར་ན་ཐུན་མོང་དང་ཐུན་མོང་མ་ཡིན་པས་ཁྱད་པར་དུ་བལྟའོ། 
རྒྱ་ཆེ་བ་ཉིད་ཀྱི་ཁྱད་པར་ནི་རྒྱ་ཆེ་བ་ཉིད་རྣམ་པ་བཞིའི་ཕྱིར་ཏེ། 
སྣ་ཚོགས་དང་ཚད་མེད་པའི་བསླབ་པ་རྒྱ་ཆེ་བ་ཉིད་དང་། 
བསོད་ནམས་ཚད་མེད་པ་ཡོངས་སུ་འཛིན་པ་རྒྱ་ཆེ་བ་ཉིད་དང་། 
སེམས་ཅན་ཐམས་ཅད་ལ་ཕན་པ་དང་བདེ་བ་བདེ་བར་[^549K]བྱ་བའི་བསམ་པ་ཡོངས་སུ་འཛིན་པ་རྒྱ་ཆེ་བ་ཉིད་དང་། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བརྟེན་པ་[^550K]རྒྱ་ཆེ་བ་ཉིད་ཀྱི་ཕྱིར་རོ། 
།དེ་ལ་ཟབ་པ་ཉིད་ནི་གང་བྱང་ཆུབ་སེམས་དཔའ་ཐབས་ལ་[^551K]མཁས་པ་རྣམས་[^552K]དེ་ལྟ་བུས་སྲོག་གཅོད་པ་ལ་སོགས་པའི་ལས་རྣམ་པ་བཅུ་སྤྱོད་ཀྱང་། 
དེས་ཁ་ན་མ་ཐོ་བར་ཡང་མི་འགྱུར་ལ། 
བསོད་ནམས་ཚད་མེད་པ་ཡང་སྐྱེད་ཅིང་། 
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་མྱུར་དུ་མངོན་པར་རྫོགས་པར་འཚང་རྒྱ་བའོ། 
།ཡང་སྤྲུལ་པའི་ལུས་དང་ངག་གི་ལས་ཀྱང་། 
བྱང་ཆུབ་སེམས་དཔའི་ཟབ་པའི་ཚུལ་ཁྲིམས་སུ་རིག་པར་བྱ་སྟེ། 
དེས་རྒྱལ་སྲིད་ཀྱང་བྱེད་ཅིང་། 
སེམས་ཅན་རྣམས་[^553K]ལ་གཙེ་བ་[^554K]སྣ་ཚོགས་བསྟན་ནས། 
སེམས་ཅན་འདུལ་བ་ལ་འགོད་དོ། 
།སྐྱེས་པའི་རབས་སྣ་ཚོགས་བསྟན་པས། 
སེམས་ཅན་གཞན་ལ་གནོད་པ་བྱ་བས། 
དེ་ལས་གཞན་པའི་སེམས་ཅན་ལ་ཕན་འདོགས་པ་ཀུན་ཏུ་སྟོན་པས། 
གཞན་དག་སེམས་དང་པ་སྔོན་དུ་འགྲོ་བའི་ཡོངས་སུ་སྨིན་པར་བྱ་བ་ཡང་འགྲུབ་པར་བྱེད་དེ། 
འདི་ནི་བྱང་ཆུབ་སེམས་དཔའི་ཚུལ་ཁྲིམས་ཟབ་པ་ཉིད་ཀྱི་ཁྱད་པར་རོ། 
།མདོར་བསྡུ་ན་ཁྱད་པར་རྣམ་པ་འདི་[^555K]བཞིས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཁྱད་པར་ཅན་དུ་རིག་པར་བྱའོ། 
།རབ་ཏུ་དབྱེ་བ་འདིས་ན་བྱང་ཆུབ་སེམས་དཔའི་བསླབ་པའི་རབ་ཏུ་དབྱེ་བ་ཚད་མེད་དེ། 
དཔེར་ན་འདུལ་བར་[^556K]བསྙད་པ་ཤིན་ཏུ་རྒྱས་པའི་མདོ་སྡེ་ལས་འབྱུང་བ་ལྟ་བུའོ། 
།། 
།བམ་པོ་བཞི་པ་སྟེ་ཐ་མའོ། 
།དེ་ལྟར་ལྷག་པའི་ཚུལ་ཁྲིམས་ཀྱི་ཁྱད་པར་བསྟན་ནས། 
ལྷག་པའི་སེམས་ཀྱི་ཁྱད་པར་ཇི་ལྟར་བལྟ་ཞེ་ན། 
མདོར་བསྡུ་ན་རབ་ཏུ་དབྱེ་བ་དྲུག་གིས་བལྟ་བར་[^557K]བྱ་སྟེ། 
དམིགས་པས་རབ་ཏུ་དབྱེ་བ་དང་། 
སྣ་ཚོགས་ཉིད་ཀྱིས་རབ་ཏུ་དབྱེ་བ་དང་། 
གཉེན་པོས་རབ་ཏུ་དབྱེ་བ་དང་། 
ལས་[^558K]སུ་རུང་བ་ཉིད་ཀྱིས་རབ་ཏུ་དབྱེ་བ་དང་། 
མངོན་པར་སྒྲུབ་པས་རབ་ཏུ་དབྱེ་བ་དང་། 
ལས་ཀྱིས་[^559K]རབ་ཏུ་དབྱེ་བ་སྟེ། 
ཐེག་པ་ཆེན་པོའི་ཆོས་ལ་དམིགས་པའི་ཕྱིར་རོ། 
།ཐེག་པ་ཆེན་པོ་སྣང་བ་དང་། 
བསོད་ནམས་ཐམས་ཅད་ཡང་དག་པར་བསགས་པ་དང་། 
ཏིང་ངེ་འཛིན་གྱི་རྒྱལ་པོ་བཟང་སྐྱོང་དང་། 
དཔའ་བར་འགྲོ་བ་ལ་སོགས་པའི་ཏིང་ངེ་འཛིན་སྣ་ཚོགས་ཉིད་ཚད་མེད་པའི་ཕྱིར་རོ། 
།ཆོས་ཐམས་ཅད་འདྲེས་པ་ལ་དམིགས་པའི་ཡེ་ཤེས་ཀྱིས། 
ཁྱེའུས་ཁྱེའུ་[^560K]དབྱུང་བའི་ཚུལ་དུ་ཀུན་གཞི་རྣམ་པར་ཤེས་པ་ལ་སྒྲིབ་པའི་གནས་ངན་ལེན་ཡོད་པ་ཐམས་ཅད་འབྱིན་པའི་ཕྱིར་རོ། 
།བསམ་གཏན་གྱི་བདེ་བ་དག་གིས་གནས་གང་ནས་གང་དུ་འདོད་པར་སྐྱེ་བ་ཡོངས་སུ་འཛིན་པའི་ཕྱིར་རོ། 
།འཇིག་རྟེན་གྱི་ཁམས་ཐམས་ཅད་དུ་ཐོགས་པ་མེད་པའི་མངོན་པར་ཤེས་པ་མངོན་པར་སྒྲུབ་པ་དང་། 
གཡོ་བར་བྱེད་པ་དང་། 
འབར་བར་བྱེད་པ་དང་། 
ཁྱབ་པར་བྱེད་པ་དང་། 
སྟོན་པ་དང་། 
གཞན་གྱི་དངོས་པོར་བསྒྱུར་བ་དང་། 
འགྲོ་བ་དང་། 
འོང་བ་དང་། 
སྡུད་པ་དང་། 
རྒྱས་པར་[^561K]བྱེད་པ་དང་། 
གཟུགས་ཀྱི་ལུས་ཐམས་ཅད་འཇོག་པ་དང་། 
སྐལ་བ་མཉམ་པས་འགྲོ་བ་དང་། 
སྣང་བར་བྱེད་ཅིང་མི་སྣང་བར་ཡང་བྱེད་པ་དང་། 
དབང་ཉིད་དུ་བྱེད་པ་དང་། 
གཞན་གྱི་རྫུ་འཕྲུལ་རབ་ཏུ་འཇོག་པ་[^562K]དང་། 
སྤོབས་པ་དང་། 
དྲན་པ་དང་། 
བདེ་བ་སྦྱིན་པ་དང་། 
འོད་ཟེར་གཏོང་བའི་རྫུ་འཕྲུལ་ཆེན་པོ་མངོན་པར་སྒྲུབ་པ་དང་། 
དཀའ་བ་སྤྱོད་པ་ཐམས་ཅད་བསྡུས་པ་དཀའ་བ་སྤྱོད་པ་རྣམ་པ་བཅུ་མངོན་པར་སྒྲུབ་པའི་[^563K]ཕྱིར་རོ། 
།དཀའ་བ་སྤྱོད་པ་རྣམ་པ་བཅུ་ནི་འདི་ལྟ་སྟེ། 
ཁས་བླང་བར་དཀའ་བ་སྤྱོད་པ་ནི། 
བྱང་ཆུབ་ཆེན་པོར་སྨོན་ལམ་འདེབས་པ་ཁས་ལེན་པའི་ཕྱིར་རོ། 
།མི་ལྡོག་པར་དཀའ་བ་སྤྱོད་པ་ནི་འཁོར་བའི་སྡུག་བསྔལ་རྣམས་ཀྱིས་མི་བཟློག་པའི་[^564K]ཕྱིར་རོ། 
།ཕྱིར་མི་ཕྱོགས་པར་དཀའ་བ་སྤྱོད་པ་ནི། 
སེམས་ཅན་ཐམས་ཅད་ཀྱི་ལོག་པར་སྒྲུབ་པ་རྣམས་ཀྱིས་དེ་ལས་ཕྱིར་མི་ཕྱོགས་པའི་ཕྱིར་རོ། 
།མངོན་དུ་ཕྱོགས་པར་དཀའ་བ་སྤྱོད་པ་ནི། 
གནོད་པར་བྱེད་པའི་སེམས་ཅན་རྣམས་ཀྱི་[^565K]དོན་ཐམས་ཅད་བྱ་བ་ལ་མངོན་དུ་ཕྱོགས་པའི་ཕྱིར་རོ། 
།མི་གོས་པར་དཀའ་བ་སྤྱོད་པ་ནི། 
འཇིག་རྟེན་དུ་སྐྱེས་ཀྱང་འཇིག་རྟེན་པའི་ཆོས་ཀྱིས་མི་གོས་པའི་ཕྱིར་རོ། 
།མོས་པར་དཀའ་བ་སྤྱོད་པ་ནི། 
རྟོག་པ་མེད་པར་ཡང་ཐེག་པ་ཆེན་པོ་ལ་རྒྱ་ཆེ་བ་ཉིད་དང་། 
ཟབ་པ་ཉིད་ཐམས་ཅད་ལ་མོས་པའི་ཕྱིར་རོ། 
།རྟོགས་པར་དཀའ་བ་[^566K]སྤྱོད་པ་ནི། 
གང་ཟག་དང་ཆོས་ལ་བདག་མེད་པ་རྟོགས་པའི་ཕྱིར་རོ། 
།ཁོང་དུ་ཆུད་པར་དཀའ་བ་སྤྱོད་པ་ནི། 
དེ་བཞིན་གཤེགས་པ་རྣམས་ཀྱིས་[^567K]དགོངས་ཏེ་གསུངས་པ་ཟབ་མོ་ཁོང་དུ་ཆུད་པའི་ཕྱིར་རོ། 
།མི་འབྱེད་པ་ཀུན་ནས་ཉོན་མོངས་པ་མེད་པར་དཀའ་བ་སྤྱོད་པ་ནི། 
འཁོར་བ་ཡོངས་སུ་མི་གཏོང་ཡང་། 
དེས་ཀུན་ནས་ཉོན་མོངས་པ་མེད་པའི་ཕྱིར་རོ། 
།སྦྱོར་བར་དཀའ་བ་སྤྱོད་པ་ནི། 
སྒྲིབ་པ་ཐམས་ཅད་ལས་རྣམ་པར་གྲོལ་བ་ལ་བཞུགས་པའི་སངས་རྒྱས་རྣམས་འཁོར་བའི་མཐའི་བར་དུ་ལྷུན་གྱིས་གྲུབ་པར་སེམས་ཅན་ཐམས་ཅད་ཀྱི་དོན་ཐམས་ཅད་མཛད་པ་དག་ལ་སྦྱོར་བའི་ཕྱིར་རོ། 
།ཁོང་དུ་ཆུད་པར་དཀའ་བ་སྤྱོད་པ་ལ་སངས་རྒྱས་རྣམས་ཀྱིས་[^568K]དགོངས་ཏེ་གསུངས་པ་ལ། 
དེ་དག་གིས་ཁོང་དུ་ཆུད་པ་ཅི་འདྲ་ཞེ་ན། 
དཔེར་ན་ཇི་ལྟར་ན་བྱང་ཆུབ་སེམས་དཔའ་སྦྱིན་ཕོད་པ་ཡིན་ཞེ་ན། 
གལ་ཏེ་སྦྱིན་པ་ཅུང་ཟད་[^569K]མི་སྦྱིན་ལ་དེ་ཕྱོགས་བཅུའི་འཇིག་རྟེན་སྦྱིན་པ་བྱ་བ་ཚད་མེད་པ་ལ་ཡང་འཇུག་གོ། 
།ཇི་ལྟར་ན་སྦྱིན་པ་[^570K]འདོད་པ་ཡིན་ཞེ་ན། 
གལ་ཏེ་སྦྱིན་པ་ཐམས་ཅད་ལ་འདོད་པར་མི་བྱེད་པའོ། 
།ཇི་ལྟར་ན་སྦྱིན་པ་ལ་མོས་པ་ཡིན་ཞེ་ན། 
གལ་ཏེ་དེ་བཞིན་གཤེགས་པ་རྣམས་ལ་དད་པས་མི་འགྲོ་བའོ། 
།ཇི་ལྟར་ན་[^571K]སྦྱིན་པ་ལ་འཇུག་པར་བྱེད་པ་ཡིན་ཞེ་ན། 
གལ་ཏེ་བདག་སྦྱིན་པ་ལ་འཇུག་པར་མི་བྱེད་པ་སྟེ། 
རང་བཞིན་ཉིད་ཀྱིས་སྦྱིན་ཞེས་བྱ་བའི་ཐ་ཚིག་གོ། 
།ཇི་ལྟར་ན་སྦྱིན་པ་ལ་མངོན་པར་དགའ་བ་ཡིན་ཞེ་ན། 
གལ་ཏེ་ལན་འགའ་སྦྱིན་པ་ཅི་ཡང་སྦྱིན་པར་མི་བྱེད་པའོ། 
།ཇི་ལྟར་ན་སྦྱིན་པ་ལ་ཆེ་བ་ཡིན་ཞེ་ན། 
གལ་ཏེ་སྦྱིན་པ་ལ་སྙིང་པོ་མེད་པའི་འདུ་ཤེས་སུ་གྱུར་པའོ། 
།ཇི་ལྟར་ན་སྦྱིན་པ་དག་པ་ཡིན་ཞེ་ན། 
གལ་ཏེ་སེར་སྣ་འབྱུང་བར་བྱེད་པའོ། 
།ཇི་ལྟར་ན་སྦྱིན་པ་མཐར་ཕྱིན་པ་ཡིན་ཞེ་ན། 
གལ་ཏེ་མཐའ་ལ་མི་གནས་པར་གྱུར་པའོ། 
།ཇི་ལྟར་ན་སྦྱིན་པ་ལ་བདག་པོ་ཡིན་ཞེ་ན། 
གལ་ཏེ་སྦྱིན་པ་ལ་དབང་བྱེད་པ་མ་ཡིན་པའོ། 
།ཇི་ལྟར་ན་སྦྱིན་པ་མི་ཟད་པ་ཡིན་ཞེ་ན། 
གལ་ཏེ་མི་ཟད་པ་ལ་མི་གནས་པར་གྱུར་པའོ། 
།སྦྱིན་པ་ལ་ཇི་ལྟ་བ་དེ་བཞིན་དུ་ཚུལ་ཁྲིམས་ལ་སོགས་པ་ཤེས་རབ་ལ་ཐུག་པ་རྣམས་ལ་ཡང་ཅི་རིགས་སུ་ཤེས་པར་བྱའོ། 
།ཇི་ལྟར་ན་སྲོག་གཅོད་པ་ཡིན་ཞེ་ན། 
གལ་ཏེ་སྲོག་ཆགས་རྣམས་འཁོར་བ་ལས་ཤིན་ཏུ་བཟློག་པའོ[^572K]། 
།ཇི་ལྟར་ན་མ་བྱིན་པར་ལེན་པ་ཡིན་ཞེ་ན། 
གལ་ཏེ་སུས་ཀྱང་མ་བྱིན་པར་བདག་ཉིད་ཀྱིས་སེམས་ཅན་ཐམས་ཅད་ལེན་པའོ། 
།ཇི་ལྟར་ན་འདོད་པ་ལ་ལོག་པར་སྤྱོད་པ་ཡིན་ཞེ་ན། 
གལ་ཏེ་འདོད་པ་རྣམས་ལ་ལོག་པའོ་ཞེས་སྤྱོད་པའོ། 
།ཇི་ལྟར་ན་བརྫུན་དུ་སྨྲ་བ་ཡིན་ཞེ་ན། 
གལ་ཏེ་གང་བརྫུན་པ་དེ་ལ་བརྫུན་ནོ་ཞེས་སྨྲ་བའོ། 
།ཇི་ལྟར་ན་ཕྲ་མ་བྱེད་པ་ཡིན་ཞེ་ན། 
གལ་ཏེ་སྟོང་པ་ཉིད་ལ་གནས་པའི་མཆོག་གིས་རྟག་ཏུ་གནས་པའོ། 
།ཇི་ལྟར་ན་ངག་རྩུབ་པོ་སྨྲ་བ་ཡིན་ཞེ་ན། 
གལ་ཏེ་ཤེས་བྱའི་ཕ་རོལ་ཏུ་གནས་པའོ། 
།ཇི་ལྟར་ན་ཚིག་ཀྱལ་པ་སྨྲ་བ་ཡིན་ཞེ་ན། 
གལ་ཏེ་ཆོས་ཐམས་ཅད་ཡང་དག་པར་རྣམ་པར་ཕྱེ་སྟེ་སྨྲ་བའོ[^573K]། 
།ཇི་ལྟར་ན་བརྣབ་སེམས་ཅན་ཡིན་ཞེ་ན། 
གལ་ཏེ་རྒྱུན་དུ་བདག་བླ་ན་མེད་པའི་བསམ་གཏན་ཐོབ་པར་བྱེད་པའོ། 
།ཇི་ལྟར་ན་གནོད་སེམས་ཀྱི་སེམས་དང་ལྡན་པ་ཡིན་ཞེ་ན། 
གལ་ཏེ་སེམས་ལ་ཉོན་མོངས་པར་བྱེད་པ་ཐམས་ཅད་ལ་འདིས་གནོད་པར་བྱས་པ་ཡིན་ནོ། 
།ཇི་ལྟར་ན་ལོག་པར་ལྟ་བ་[^574K]ཅན་ཡིན་ཞེ་ན། 
གལ་ཏེ་གང་ཐམས་ཅད་ན་ཐམས་ཅད་ལ་འདུག་པའི་ལོག་པ་དེ་ཇི་ལྟ་བ་བཞིན་དུ་མཐོང་བའོ། 
།སངས་རྒྱས་ཀྱི་ཆོས་རྣམས་ཟབ་བོ་ཞེས་བྱ་བ་ལ། 
སངས་རྒྱས་ཀྱི་ཆོས་རྣམས་ཟབ་པ་གང་ཞེ་ན། 
འདིར་བསྟན་པ་རྟག་པའི་ཆོས་རྣམས་ནི་སངས་རྒྱས་ཀྱི་ཆོས་རྣམས་ཏེ། 
ཆོས་ཀྱི་སྐུ་རྟག་པའི་ཕྱིར་རོ། 
།ཆད་པའི་ཆོས་རྣམས་ནི་སངས་རྒྱས་ཀྱི་ཆོས་རྣམས་ཏེ། 
སྒྲིབ་པ་ཐམས་ཅད་ཆད་པའི་ཕྱིར་རོ། 
།སྐྱེ་བའི་ཆོས་རྣམས་[^575K]ནི་སངས་རྒྱས་ཀྱི་ཆོས་རྣམས་ཏེ། 
སྤྲུལ་པའི་སྐུ་སྐྱེ་བའི་ཕྱིར་རོ། 
།དམིགས་པའི་ཆོས་རྣམས་[^576K]ནི་སངས་རྒྱས་ཀྱི་ཆོས་རྣམས་ཏེ། 
སེམས་ཅན་གྱི་སྤྱོད་པ་བརྒྱད་ཁྲི་བཞི་སྟོང་གི་[^577K]གཉེན་པོ་དག་དང་བཅས་པ་དམིགས་པའི་ཕྱིར་རོ། 
།འདོད་ཆགས་དང་བཅས་པའི་ཆོས་རྣམས་ནི། 
སངས་རྒྱས་ཀྱི་ཆོས་རྣམས་ཏེ། 
འདོད་ཆགས་དང་བཅས་པའི་སེམས་ཅན་རྣམས་ཀྱིས་བདག་ཏུ་ཁས་བླངས་པའི་ཕྱིར་རོ། 
།དེ་བཞིན་དུ་ཞེ་སྡང་དང་བཅས་པའི་ཆོས་རྣམས་ནི་སངས་རྒྱས་ཀྱི་ཆོས་རྣམས་ཏེ[^578K]། 
གཏི་མུག་དང་བཅས་པའི་ཆོས་རྣམས་ནི་སངས་རྒྱས་ཀྱི་[^579K]ཆོས། 
སོ་སོའི་སྐྱེ་བོའི་ཆོས་རྣམས་ནི། 
སངས་རྒྱས་ཀྱི་ཆོས་རྣམས་སུ་བལྟ་བར་བྱའོ། 
།མི་གོས་པའི་ཆོས་རྣམས་ནི། 
སངས་རྒྱས་ཀྱི་ཆོས་རྣམས་ཏེ། 
གྲུབ་པའི་དེ་བཞིན་ཉིད་ལ་སྒྲིབ་པ་ཐམས་ཅད་ཀྱིས་མི་གོས་པའི་ཕྱིར་རོ། 
།ཉེ་བར་གོས་པ་མེད་པའི་ཆོས་རྣམས་ནི། 
སངས་རྒྱས་ཀྱི་[^580K]ཆོས་རྣམས་ཏེ། 
འཇིག་རྟེན་དུ་སྐྱེས་ཀྱང་འཇིག་རྟེན་པའི་ཆོས་རྣམས་ཀྱིས་ཉེ་བར་གོས་པ་མེད་པའི་ཕྱིར་རོ། 
།དེའི་ཕྱིར་སངས་རྒྱས་ཀྱི་ཆོས་རྣམས་ནི་ཟབ་པ་ཞེས་བྱའོ། 
།ཕ་རོལ་ཏུ་ཕྱིན་པ་བསྒོམ་པ་དང་། 
སེམས་ཅན་ཡོངས་སུ་སྨིན་པར་བྱ་བ་དང་། 
སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང་། 
སངས་རྒྱས་ཀྱི་ཆོས་ཐམས་ཅད་བསྒྲུབ་པའི་ཕྱིར། 
བྱང་ཆུབ་སེམས་དཔའི་ཏིང་ངེ་འཛིན་རྣམས་ཀྱི་ལས་ཀྱི་རབ་ཏུ་དབྱེ་བར་བལྟའོ། 
།དེ་ལྟར་ལྷག་པའི་སེམས་ཀྱི་ཁྱད་པར་བསྟན་ནས། 
ལྷག་པའི་ཤེས་རབ་ཀྱི་ཁྱད་པར་ཇི་ལྟར་བལྟ་ཞེ་ན། 
རྣམ་པར་མི་རྟོག་པའི་ཡེ་ཤེས་ཀྱི་ངོ་བོ་ཉིད་དང་། 
གནས་དང་། 
གཞི་དང་། 
དམིགས་པ་དང་། 
རྣམ་པ་དང་། 
བརྒལ་བའི་ལན་དང་། 
རྟེན་དང་། 
གྲོགས་དང་། 
རྣམ་པར་སྨིན་པ་དང་། 
རྒྱུ་མཐུན་པ་དང་། 
ངེས་པར་འབྱུང་བ་དང་། 
མཐར་ཐུག་པར་འགྲོ་བ་དང་། 
སྦྱོར་བ་ལས་བྱུང་བ་དང་། 
རྣམ་པར་མི་རྟོག་པ་དང་། 
རྗེས་ལས་[^581K]ཐོབ་པའི་ཕན་ཡོན་དང་། 
རབ་ཏུ་དབྱེ་བ་དང་། 
།རྣམ་པར་མི་རྟོག་པ་དང་། 
རྗེས་ལས་[^582K]ཐོབ་པའི་དཔེ་དང་། 
ལྷུན་གྱིས་གྲུབ་པར་བྱ་བ་སྒྲུབ་པ་དང་། 
ཟབ་པ་ཉིད་ཀྱིས་ཀྱང་རྣམ་པར་མི་རྟོག་པའི་[^583K]ཡེ་ཤེས་ནི། 
ལྷག་པའི་ཤེས་རབ་ཀྱི་ཁྱད་པར་དུ་བལྟ་བར་བྱའོ། 
།དེ་ལ་རྣམ་པ་ལྔས་རྣམ་པར་སྤངས་པ་ནི། 
རྣམ་པར་མི་རྟོག་པའི་ཡེ་ཤེས་ཀྱི་ངོ་བོ་ཉིད་ཅེས་བྱ་སྟེ། 
ཡིད་ལ་མི་བྱེད་པ་ཡོངས་སུ་སྤངས་པ་དང་། 
རྟོག་པ་དང་བཅས་པ་དང་། 
དཔྱོད་པ་[^584K]དང་བཅས་པའི་ས་ལས་ཤིན་ཏུ་འདའ་བ་[^585K]ཡོངས་སུ་སྤངས་པ་དང་། 
འདུ་ཤེས་དང་། 
ཚོར་བ་འགོག་པ་ཉེ་བར་ཞི་བ་ཡོངས་སུ་སྤངས་པ་དང་། 
གཟུགས་ཀྱི་ངོ་བོ་ཉིད་ཡོངས་སུ་སྤངས་པ་དང་། 
དེ་ཁོ་ནའི་དོན་ལ་བཀྲ་བར་འཛིན་པ་ཡོངས་སུ་སྤངས་པའི་ཕྱིར་ཏེ། 
རྣམ་པར་མི་རྟོག་པའི་ཡེ་ཤེས་ནི། 
རྣམ་པ་འདི་ལྔ་ཡོངས་སུ་སྤངས་པར་རིག་པར་བྱའོ། 
།རྣམ་པར་མི་རྟོག་པའི་ཡེ་ཤེས་རྣམ་པར་གཞག་པ་ཇི་སྐད་བསྟན་པ་འདིར་ཚིགས་སུ་བཅད་པ། 
བྱང་ཆུབ་སེམས་དཔའ་རྣམས་ཀྱིས་[^586K]ཤེས། 
།རྣམ་[^587K]རྟོག་མེད་པའི་ངོ་བོ་ཉིད། 
།རྣམ་པ་ལྔ་ནི་རྣམ་སྤངས་ཤིང་། 
།ཡང་དག་དོན་ལ་བཀྲར་འཛིན་མེད། 
།བྱང་ཆུབ་སེམས་དཔའ་རྣམས་ཀྱིས་[^588K]ཤེས། 
།རྣམ་པར་རྟོག་པ་མེད་པའི་གནས། 
།སེམས་མིན་སེམས་ནི་ཁོ་ན་སྟེ། 
།དོན་ལ་མི་སེམས་རྒྱུས་བྱུང་ཕྱིར། 
།བྱང་ཆུབ་སེམས་དཔའ་རྣམས་ཀྱིས་ཤེས། 
།[^589K]། 
།རྣམ་པར་རྟོག་པ་མེད་པའི་གཞི། 
།ཐོས་པའི་བག་ཆགས་རྗོད་[^590K]བཅས་པའི། 
།ཡིད་བྱེད་དེ་ནི་ཚུལ་བཞིན་ནོ། 
།བྱང་ཆུབ་སེམས་དཔའ་རྣམས་ཀྱིས་[^591K]ཤེས། 
།རྣམ་རྟོག་མེད་པའི་དམིགས་པ་ནི། 
།ཆོས་རྣམས་བརྗོད་དུ་མེད་པ་ཉིད། 
།བདག་མེད་དེ་བཞིན་ཉིད་ཀྱང་དེ། 
།བྱང་ཆུབ་སེམས་དཔའ་རྣམས་ཀྱིས་[^592K]ཤེས། 
།རྣམ་པར་མི་རྟོག་རྣམ་པ་ནི། 
།ཤེས་བྱ་དམིགས་པ་དེ་ཉིད་ལ། 
།མཚན་མ་མེད་པ་གང་ཡིན་པའོ། 
།སྦྱོར་ལས་བྱུང་བའི་རང་བཞིན་དེ[^593K]། 
།རྣམ་བརྟགས་དེ་ལས་གཞན་དུ་མིན། 
།ཡི་གེ་ཕན་ཚུན་སྦྱོར་བས་ན། 
།དོན་དེ་སྦྱོར་ལས་བྱུང་བ་ཡིན། 
།རྗོད་པ་[^594K]མེད་པར་བརྗོད་བྱ་ལ། 
།ཤེས་པ་འཇུག་པ་མ་ཡིན་ནོ། 
།འགལ་བའི་ཕྱིར་ན་བརྗོད་ལ་མིན། 
།དེ་ཕྱིར་ཐམས་ཅད་བརྗོད་དུ་མེད། 
།རྣམ་པར་མི་རྟོག་ཡེ་ཤེས་ནི། 
།བྱང་ཆུབ་སེམས་དཔའི་དེ་རྗེས་ལ། 
།ཐོབ་པའི་སྤྱོད་པའི་རྟེན་ཡིན་ཏེ། 
།དེ་ནི་འཕེལ་བར་འགྱུར་[^595K]ཕྱིར་རོ། 
།བྱང་ཆུབ་སེམས་དཔའ་རྣམས་ཀྱིས་[^596K]ཤེས། 
།རྣམ་པར་རྟོག་པ་མེད་པའི་གྲོགས། 
།ལམ་གཉིས་སུ་ནི་བརྗོད་པ་སྟེ། 
།ཕ་རོལ་ཕྱིན་ལྔའི་རང་བཞིན་ནོ། 
།བྱང་ཆུབ་སེམས་དཔའ་རྣམས་ཀྱིས་ཤེས། 
།རྣམ་རྟོག་མེད་པའི་རྣམ་སྨིན་ནི། 
།སངས་རྒྱས་དཀྱིལ་འཁོར་གཉིས་སུ་སྟེ། 
།སྦྱོར་བ་དང་ནི་ཐོབ་པས་སོ། 
།བྱང་ཆུབ་སེམས་དཔའ་རྣམས་ཀྱིས་[^597K]ཤེས། 
།རྣམ་རྟོག་མེད་པའི་རྒྱུ་མཐུན་ནི། 
།ཕྱི་མ་ཕྱི་མའི་ཚེ་རྣམས་སུ། 
།ཁྱད་པར་དུ་ནི་འགྲོ་བར་འདོད། 
།བྱང་ཆུབ་སེམས་དཔའ་རྣམས་ཀྱིས་[^598K]ཤེས། 
།རྣམ་རྟོག་མེད་པའི་འབྱུང་བ་ནི། 
།ས་བཅུ་དག་ཏུ་ཤེས་བྱ་སྟེ། 
།ཐོབ་པ་དང་ནི་གྲུབ་ཕྱིར་རོ། 
།བྱང་ཆུབ་སེམས་དཔའ་རྣམས་ཀྱིས་[^599K]ཤེས། 
།རྣམ་རྟོག་མེད་པའི་མཐར་ཐུག་པ། 
།དག་པའི་སྐུ་གསུམ་ཐོབ་ཕྱིར་དང་། 
།དབང་གི་མཆོག་ནི་ཐོབ་ཕྱིར་རོ། 
།རྣམ་རྟོག་མེད་པའི་ཡེ་ཤེས་དེ[^600K]། 
།དད་པ་ཙམ་དང་མོས་པ་ཡིས། 
།སྡིག་པ་སྣ་ཚོགས་དྲག་རྣམས་ཀྱིས། 
།གོས་པ་མེད་དེ་ནམ་མཁའ་བཞིན། 
།རྣམ་རྟོག་མེད་པའི་ཡེ་ཤེས་དེ[^601K]། 
།སྒྲིབ་པ་ཀུན་ལས་གྲོལ་བའི་ཕྱིར། 
།ཐོབ་དང་གྲུབ་དང་ལྡན་པས་[^602K]ན། 
།གོས་པ་མེད་དེ་ནམ་མཁའ་བཞིན། 
།རྣམ་རྟོག་མེད་པའི་ཡེ་ཤེས་དེ[^603K]། 
།གོས་པ་མེད་དེ་ནམ་མཁའ་བཞིན། 
།འཇིག་རྟེན་དག་ན་རྣམ་རྒྱུ་ཡང་། 
འཇིག་རྟེན་ཆོས་ཀྱིས་[^604K]རྟག་མི་གོས། 
།ལྐུགས་པས་དོན་ནི་མྱོང་འདོད་དང་། 
།ཇི་ལྟར་ལྐུགས་པས་དོན་མྱོང་དང་། 
།མ་ལྐུགས་པས་ནི་དོན་མྱོང་ལྟར། 
།ཡེ་ཤེས་གསུམ་ནི་བརྗོད་པ་ཡིན། 
།རྨོངས་པས་དོན་ནི་མྱོང་འདོད་དང་། 
།ཇི་ལྟར་རྨོངས་པས་དོན་རྨོངས་[^605K]དང་། 
མ་རྨོངས་པས་ནི་དོན་རྨོངས་[^606K]ལྟར། 
།ཡེ་ཤེས་གསུམ་ནི་བརྗོད་པ་ཡིན། 
།ལྔ་པོས་དོན་ནི་མྱོང་འདོད་དང་། 
།ཇི་ལྟར་ལྔ་པོས་དོན་མྱོང་དང་། 
།ཡིད་ཀྱིས་[^607K]དོན་ནི་མྱོང་བ་ལྟར། 
།ཡེ་ཤེས་གསུམ་ནི་བརྗོད་པ་ཡིན། 
།བསྟན་བཅོས་མི་ཤེས་བསྟན་བཅོས་འདོད། 
།ཆོས་དང་དོན་མྱོང་གོ་རིམས་ལྟར། 
།སྦྱོར་བ་ལས་ནི་བྱུང་བ་སོགས། 
།ཤེས་གསུམ་དེ་བཞིན་གཤེགས་པར་[^608K]བྱ། 
།མི་ཞིག་མིག་ནི་བཙུམས་པ་ལྟར། 
།རྣམ་རྟོག་མེད་པའི་ཤེས་དེ་འདྲ། 
།དེ་ཉིད་མིག་ནི་ཕྱེ་བ་ལྟར། 
།དེ་རྗེས་ཐོབ་པའི་ཤེས་དེ་འདྲ། 
།རྣམ་རྟོག་མེད་པའི་ཤེས་དེ་ནི། 
།ནམ་མཁའ་བཞིན་དུ་ཤེས་པར་བྱ། 
།དེ་ལ་གཟུགས་ནི་སྣང་བ་ལྟར། 
།དེ་ཡི་རྗེས་ཐོབ་ཤེས་དེ་འདྲ། 
།ཇི་ལྟར་ནོར་བུ་སིལ་སྙན་དག། 
རྟོག་པ་མེད་པ་རང་ལས་བྱུང་། 
།དེ་ལྟར་རྟག་ཏུ་རྟོག་མེད་པར། 
།སངས་རྒྱས་ཕྲིན་ལས་སྣ་ཚོགས་འབྱུང་། 
།དེ་ལ་མ་ཡིན་གཞན་ལ་[^609K]མིན། 
།མི་ཤེས་པ་དང་ཤེས་པའང་མིན། 
།ཤེས་བྱ་དང་ནི་ཁྱད་མེད་པའི། 
།ཤེས་གང་དེ་ནི་མི་རྟོག་ཉིད། 
།རྣམ་པར་བརྟག་[^610K]བྱ་མེད་པས་ན། 
།ཆོས་རྣམས་ཐམས་ཅད་རང་བཞིན་གྱིས། 
།རྣམ་རྟོག་མེད་པར་[^611K]གང་ཕྱིར་བཞེད། 
།དེ་ཕྱིར་ཤེས་དེ་མི་རྟོག་ཉིད། 
།དེ་ལ་རྣམ་པར་མི་རྟོག་པ་[^612K]ལ་སྦྱོར་བ་ལས་བྱུང་བའི་ཡེ་ཤེས་ནི་རྣམ་པ་གསུམ་སྟེ། 
རྒྱུ་དང་འཕེན་པ་དང་། 
གོམས་པ་ལས་བྱུང་བས་རབ་ཏུ་དབྱེ་བའི་ཕྱིར་རོ། 
།རྣམ་པར་མི་རྟོག་པའི་ཡེ་ཤེས་ཀྱང་རྣམ་པ་གསུམ་སྟེ། 
ཆོག་ཤེས་པ་དང་། 
ཕྱིན་ཅི་མ་ལོག་པ་དང་། 
སྤྲོས་པ་མེད་པས་རྣམ་པར་མི་རྟོག་པའི་ཕྱིར་རོ། 
།དེའི་རྗེས་ལས་ཐོབ་པ་ནི་རྣམ་པ་ལྔ་སྟེ། 
རྟོགས་པ་[^613K]དང་། 
རྗེས་སུ་དྲན་པ་དང་། 
རྣམ་པར་གཞག་པ་དང་། 
འདྲེས་པ་དང་། 
འབྱོར་བ་ལ་དཔྱོད་པ་ཐ་དད་པའི་ཕྱིར་རོ། 
།རྣམ་པར་མི་རྟོག་པའི་ཡེ་ཤེས་གྲུབ་པའི་ཚིགས་སུ་བཅད་པ་གཞན་དག་ནི། 
ཡི་དགས་དུད་འགྲོ་མི་རྣམས་དང་། 
།ལྷ་རྣམས་ཇི་ལྟར་འོས་འོས་སུ། 
།དངོས་གཅིག་ཡིད་ནི་ཐ་དད་པས། 
།དོན་རྣམས་གྲུབ་པ་མེད་པར་འདོད། 
།འདས་སོགས་དེ་བཞིན་རྨི་ལམ་དང་། 
།གཟུགས་བརྙན་རྣམ་པ་གཉིས་པོ་ལ། 
།དམིགས་པ་ཡོད་པ་[^614K]མ་ཡིན་ཕྱིར། 
།དེ་ལ་དམིགས་པ་ལྡན་པའི་ཕྱིར། 
།དོན་ནི་དོན་དུ་གྲུབ་ན་ནི། 
།ཡེ་ཤེས་རྟོག་པ་མེད་མི་འགྱུར། 
།དེ་མེད་པས་ན་སངས་རྒྱས་ཉིད། 
།འཐོབ་པར་འཐད་པ་མ་ཡིན་ནོ། 
།བྱང་ཆུབ་སེམས་དཔའ་དབང་ཐོབ་དང་། 
།བསམ་གཏན་པ་ཡི་མོས་དབང་གིས། 
།འདི་ལྟར་ས་ལ་སོགས་པ་དག། 
དངོས་པོ་དེ་ལྟར་དམིགས་པར་འགྱུར། 
།འདི་ལ་རྣམ་པར་འབྱེད་འགྲུབ་པ། 
།བློ་ལྡན་ཞི་བ་ཐོབ་པ་ཡི། 
།ཆོས་ཀུན་ཡིད་ལ་བྱེད་པ་ལ། 
།དེ་ལྟར་དོན་དུ་སྣང་ཕྱིར་རོ། 
།ཡེ་ཤེས་རྒྱུ་བ་རྟོག་མེད་ལ། 
།དོན་རྣམས་ཐམས་ཅད་མི་སྣང་ཕྱིར། 
།དོན་མེད་ཁོང་དུ་ཆུད་པར་བྱ། 
།དེ་མེད་པས་ན་རྣམ་རིག་མེད། 
།ཤེས་རབ་ཀྱི་ཕ་རོལ་ཏུ་ཕྱིན་པ་དང་། 
རྣམ་པར་མི་རྟོག་པའི་ཡེ་ཤེས་ནི་ཁྱད་པར་མེད་དེ། 
ཇི་སྐད་དུ་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་གནས་པའི་ཚུལ་གྱིས་གནས་ནས་དེ་ལས་གཞན་པའི་ཕ་རོལ་ཏུ་ཕྱིན་པ་རྣམས་བསྒོམས་པས་[^615K]ཡོངས་སུ་རྫོགས་པར་བྱེད་དོ་ཞེས་གསུངས་པ་ལྟ་བུའོ། 
།ཇི་ལྟར་མི་གནས་པའི་ཚུལ་གྱིས་ཡོངས་སུ་རྫོགས་པར་བྱེད་ཅེ་ན། 
གནས་རྣམ་པ་ལྔ་ཡོངས་སུ་སྤོང་བའི་ཕྱིར་ཏེ། 
མུ་སྟེགས་ཅན་གྱི་ངར་འཛིན་པའི་གནས་ཡོངས་སུ་སྤོང་བ་དང་། 
དེ་ཁོ་ན་མ་[^616K]མཐོང་བའི་བྱང་ཆུབ་སེམས་དཔའི་རྣམ་པར་རྟོག་པའི་གནས་ཡོངས་སུ་སྤོང་བ་དང་། 
འཁོར་བ་དང་མྱ་ངན་ལས་འདས་པའི་མཐའ་གཉིས་ཀྱི་གནས་ཡོངས་སུ་སྤོང་བ་དང་། 
ཉོན་མོངས་པའི་སྒྲིབ་པ་སྤངས་པ་ཙམ་གྱིས་ཆོག་པར་འཛིན་པའི་གནས་ཡོངས་སུ་སྤོང་བ་དང་། 
སེམས་ཅན་གྱི་དོན་ལ་མི་ལྟ་བ་ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་ཀྱི་གནས་ཡོངས་སུ་སྤོང་བའི་ཕྱིར་རོ། 
།ཉན་ཐོས་ཀྱི་ཡེ་ཤེས་དང་། 
བྱང་ཆུབ་སེམས་དཔའི་ཡེ་ཤེས་གཉིས་ལ་ཁྱད་པར་ཅི་ཡོད་ཅེ་ན། 
རྣམ་པ་ལྔས་ཁྱད་པར་ཡོད་པར་རིག་པར་བྱ་སྟེ། 
རྣམ་པར་མི་རྟོག་པའི་ཁྱད་པར་ནི་ཕུང་པོ་ལ་སོགས་པའི་ཆོས་ལ་རྣམ་པར་མི་རྟོག་པའི་ཕྱིར་རོ། 
།ཉི་ཚེ་བ་མ་ཡིན་པའི་ཁྱད་པར་ནི་དེ་ཁོ་ན་ཟད་པར་རྟོགས་པ་དང་། 
ཤེས་བྱའི་རྣམ་པ་ཐམས་ཅད་ལ་འཇུག་པ་དང་། 
སེམས་ཅན་ཐམས་ཅད་ཀྱི་ཆེད་དུ་བྱ་བའི་ཉི་ཚེ་བ་མ་ཡིན་པའི་ཕྱིར་རོ། 
།མི་གནས་པ་ཉིད་ཀྱི་ཁྱད་པར་ནི་མི་གནས་པའི་མྱ་ངན་ལས་འདས་པའི་ཕྱིར་རོ། 
།གཏན་དུ་བའི་ཁྱད་པར་ནི་མྱ་ངན་ལས་འདས་པའི་དབྱིངས་སུ་ཟད་པར་མི་འགྱུར་བའི་ཕྱིར་རོ། 
།གོང་ན་མེད་པའི་ཁྱད་པར་[^617K]ནི་དེའི་གོང་ན་དེ་མ་ཡིན་པའི་ཐེག་པ་ཆེས་ཁྱད་པར་དུ་འཕགས་པ་གཞན་མེད་པའི་ཕྱིར་རོ། 
།འདིར་ཚིགས་སུ་བཅད་པ། 
སྙིང་རྗེའི་བདག་ཉིད་ཡེ་ཤེས་ཀྱིས། 
།རྣམ་ལྔ་ཁྱད་པར་འཕགས་པ་རྣམས། 
།འཇིག་རྟེན་འཇིག་རྟེན་འདས་པ་ཡི། 
།ཕུན་སུམ་ཚོགས་དང་མི་རིང་བརྗོད། 
།གང་གི་ཚེ་བྱང་ཆུབ་སེམས་དཔའ་དེ་ལྟར་ལྷག་པའི་ཚུལ་ཁྲིམས་དང་། 
ལྷག་པའི་སེམས་དང་། 
ལྷག་པའི་ཤེས་རབ་ཀྱི་ཡོན་ཏན་ཕུན་སུམ་ཚོགས་པ་དང་ལྡན་ཞིང་ནོར་ཐམས་ཅད་ལ་དབང་འབྱོར་པ་ཐོབ་པར་གྱུར་པ་དེའི་ཚེ། 
ཅིའི་ཕྱིར་སེམས་ཅན་བྲེལ་ཕོངས་ཅན་དག་སྣང་ཞེ་ན། 
སེམས་ཅན་དེ་དག་ལ་དེའི་བགེགས་སུ་གྱུར་བའི་ལས་མཐོང་བ་དང་། 
ལོངས་སྤྱོད་དེ་ཉེ་བར་སྒྲུབ་ན་དགེ་བའི་ཆོས་སྐྱེ་བའི་བར་དུ་གཅོད་པ་ཉིད་དུ་མཐོང་བ་དང་། 
།ཀུན་ཏུ་སྐྱེ་བ་[^618K]མངོན་དུ་གྱུར་པར་[^619K]མཐོང་བ་དང་། 
ལོངས་སྤྱོད་དེ་ཉེ་བར་སྒྲུབ་[^620K]ན་མི་དགེ་བའི་ཆོས་སོགས་པའི་རྒྱུ་ཉིད་དུ་མཐོང་བ་དང་། 
ལོངས་སྤྱོད་དེ་ཉེ་བར་སྒྲུབ་པ་ཉིད་དེ་ལས་གཞན་པའི་སེམས་ཅན་ཆེས་མང་བ་དག་ལ་གནོད་པའི་རྒྱུ་ཉིད་དུ་མཐོང་བའི་ཕྱིར། 
སེམས་ཅན་བྲེལ་ཕོངས་ཅན་དག་སྣང་ངོ་། 
།འདིར་ཚིགས་སུ་བཅད་པ། 
ལས་ཀྱི་སྒྲིབ་དང་མངོན་[^621K]འགྱུར་དང་། 
།སོགས་དང་གནོད་བྱེད་མཐོང་བའི་ཕྱིར། 
།བྱང་ཆུབ་སེམས་དཔའ་རྣམས་ཀྱིས་[^622K]ནི། 
།སེམས་ཅན་ལོངས་སྤྱོད་མི་འཐོབ་བརྗོད། 
།དེ་ལྟར་ལྷག་པའི་[^623K]ཤེས་རབ་ཀྱི་ཁྱད་པར་བསྟན་ཏོ། 
།སྤོང་བའི་ཁྱད་པར་ཇི་ལྟར་བལྟ་ཞེ་ན། 
བྱང་ཆུབ་སེམས་དཔའ་རྣམས་ཀྱི་སྤོང་བ་ནི་མི་གནས་པའི་མྱ་ངན་ལས་འདས་པ་ནི་[^624K]གང་ཡིན་པའོ། 
།དེའི་མཚན་ཉིད་ནི། 
གང་ཉོན་མོངས་པ་ཡོངས་སུ་བཏང་བ་དང་བཅས་པས་[^625K]འཁོར་བ་ཡོངས་སུ་མི་གཏོང་བའི་གནས་ཏེ་གནས་གྱུར་པའོ། 
།དེ་ལ་འཁོར་བ་ནི་གཞན་གྱི་དབང་གི་ངོ་བོ་ཉིད་དེ་ཀུན་ནས་ཉོན་མོངས་པའི་ཆར་གཏོགས་པའོ། 
།མྱ་ངན་ལས་[^626K]འདས་པ་ནི་དེ་ཉིད་རྣམ་པར་བྱང་བའི་ཆར་གཏོགས་པའོ། 
།གནས་ནི་དེ་ཉིད་གཉི་གའི་ཆར་གཏོགས་པ་སྟེ། 
གཞན་གྱི་དབང་གི་ངོ་བོ་ཉིད་དོ། 
།གཞན་གྱུར་པ་ནི་གང་གཞན་གྱི་དབང་གི་ངོ་བོ་ཉིད་དེ་ཉིད་ཀྱི་གཉེན་པོ་སྐྱེས་ནས་གང་ཀུན་ནས་ཉོན་མོངས་པའི་ཆ་ལྡོག་ཅིང་རྣམ་པར་བྱང་བའི་ཆར་གྱུར་པའོ། 
།གྱུར་པ་དེ་ཡང་མདོར་བསྡུ་ན་རྣམ་པ་དྲུག་སྟེ། 
ཉམ་ཆུང་བར་བྱེད་ཅིང་རྒྱས་པར་གྱུར་པ་ནི་མོས་པའི་དབང་གིས་[^627K]ཐོས་པའི་བག་ཆགས་གནས་པ་དང་། 
འཛེམ་པ་དང་བཅས་པ་ལ་ཉོན་མོངས་པ་ཆུང་ངུ་ཙམ་ཀུན་ཏུ་འབྱུང་བའམ། 
ཀུན་ཏུ་མི་འབྱུང་བའི་ཕྱིར་རོ། 
།རྟོགས་ནས་གྱུར་པ་ནི་སར་ཆུད་པའི་བྱང་ཆུབ་སེམས་དཔའ་རྣམས་ཀྱི་སྟེ་ས་དྲུག་པའི་བར་དུ་དེ་ཁོ་ན་དང་དེ་ཁོ་ན་མ་ཡིན་པ་སྣང་བ་ཉེ་བར་གནས་པའི་ཕྱིར་རོ། 
།བསྒོམས་པས་[^628K]གྱུར་པ་ནི་སྒྲིབ་པ་དང་བཅས་པ་རྣམས་ཀྱི་སྟེ། 
ས་བཅུའི་བར་དུ་མཚན་མ་ཐམས་ཅད་མི་སྣང་བ་དང་། 
དེ་ཁོ་ན་སྣང་བའི་ཕྱིར་རོ། 
།འབྲས་བུ་ཡོངས་སུ་རྫོགས་པའི་གྱུར་པ་ནི་སྒྲིབ་པ་མེད་པ་རྣམས་ཀྱི་སྟེ། 
མཚན་མ་ཐམས་ཅད་མི་སྣང་བ་དང་། 
ཤིན་ཏུ་རྣམ་པར་དག་པའི་དེ་ཁོ་ན་སྣང་བ་དང་། 
མཚན་མ་ཐམས་ཅད་ལ་དབང་འབྱོར་པ་ཐོབ་པའི་ཕྱིར་རོ། 
།གྱུར་པ་དམན་པ་ནི་ཉན་ཐོས་རྣམས་ཀྱི་སྟེ། 
གང་ཟག་ལ་བདག་མེད་པར་རྟོགས་པ་དང་། 
འཁོར་བ་ལ་ཤིན་ཏུ་རྒྱབ་ཀྱིས་[^629K]བལྟས་པས་འཁོར་བ་ཤིན་ཏུ་ཡོངས་སུ་གཏོང་བའི་ཕྱིར་རོ། 
།གྱུར་པ་རྒྱ་ཆེ་བ་ནི་བྱང་ཆུབ་སེམས་དཔའ་རྣམས་ཀྱི་[^630K]སྟེ། 
ཆོས་ལ་བདག་མེད་པར་རྟོགས་པ་དང་། 
དེ་ཉིད་ལ་ཞི་བར་མཐོང་བས་[^631K]ཀུན་ནས་ཉོན་མོངས་པ་སྤོང་ཞིང་ཡོངས་སུ་མི་གཏོང་བའི་ཕྱིར་རོ། 
།གྱུར་པ་དམན་པ་བྱང་ཆུབ་སེམས་དཔའ་རྣམས་ཀྱི་ཡིན་ན་ཉེས་དམིགས་ཅི་ཡོད་ཅེ་ན། 
སེམས་ཅན་གྱི་དོན་ལ་མི་ལྟ་བས་བྱང་ཆུབ་སེམས་དཔའི་ཆོས་ཉིད་ལས་ཤིན་ཏུ་འདས་ཏེ། 
ཐེག་པ་དམན་པ་པ་རྣམས་དང་རྣམ་པར་ཐར་པ་མཚུངས་པའི་ཉེས་དམིགས་སུ་འགྱུར་རོ། 
།བྱང་ཆུབ་སེམས་དཔའ་རྣམས་ཀྱི་གྱུར་པ་[^632K]རྒྱ་ཆེན་པོ་ལ་ཕན་ཡོན་ཅི་ཡོད་ཅེ་ན། 
རང་བཞིན་གནས་གྱུར་པའི་གཞིས་འཁོར་བའི་ཆོས་ཐམས་ཅད་ལ་དབང་འབྱོར་པ་ཐོབ་པའི་ཕྱིར་ཏེ། 
འགྲོ་བ་ཐམས་ཅད་དུ་སེམས་ཅན་ཐམས་ཅད་ཀྱི་ལུས་སྟོན་པས་འདུལ་བའི་ཐབས་ལ་མཁས་པ་སྣ་ཚོགས་ཀྱིས་མངོན་པར་མཐོ་བ་[^633K]དང་། 
ཐེག་པ་གསུམ་པོ་དག་ལ་འདུལ་ཞིང་འགོད་པ་ནི་ཕན་ཡོན་ནོ། 
།འདིར་ཚིགས་སུ་བཅད་པ། 
བྱིས་པ་རྣམས་ལ་ཡང་དག་བསྒྲིབས། 
།ཡང་དག་མ་ཡིན་ཀུན་ཏུ་སྣད། 
།དེ་བསྩལ་[^634K]ཡང་དག་ཐམས་ཅད་དུ། 
།བྱང་ཆུབ་སེམས་དཔའ་རྣམས་ལ་སྣང་། 
།དོན་མེད་པ་དང་དོན་ཡོད་པ། 
།མི་སྣང་སྣང་བར་ཤེས་པར་བྱ། 
།གནས་ནི་གཞན་དུ་གྱུར་པ་དེ། 
།འདོད་དགུར་རྒྱུ་ཕྱིར་ཐར་པ་ཡིན། 
།འཁོར་བ་དང་ནི་མྱ་ངན་འདས། 
།མཚུངས་པར་ཤེས་པ་ནམ་སྐྱེ་བ། 
།དེ་ཚེ་དེ་ཕྱིར་དེ་ལ་ནི། 
།འཁོར་ཉིད་མྱ་ངན་འདས་པར་འགྱུར། 
།དེ་ཡི་ཕྱིར་ན་འཁོར་བ་ནི། 
།གཏོང་བ་མ་ཡིན་མི་གཏོང་མིན། 
།དེ་ཕྱིར་མྱ་ངན་འདས་པ་ཡང་། 
།ཐོབ་པ་མ་ཡིན་མི་ཐོབ་མིན། 
།དེ་ལྟར་སྤོང་བའི་ཁྱད་པར་བསྟན་ནས། 
ཡེ་ཤེས་ཀྱི་ཁྱད་པར་ཇི་ལྟར་བལྟ་བར་བྱ་[^635K]ཞེ་ན། 
སངས་རྒྱས་ཀྱི་སྐུ་གསུམ་པོ་ངོ་བོ་ཉིད་དང་། 
ལོངས་སྤྱོད་རྫོགས་པ་དང་། 
སྤྲུལ་པའི་སྐུས་[^636K]ཡེ་ཤེས་ཀྱི་ཁྱད་པར་དུ་བལྟ་བར་བྱའོ། 
།དེ་ལ་ངོ་བོ་ཉིད་ཀྱི་སྐུ་ནི་གང་དེ་བཞིན་གཤེགས་པ་རྣམས་ཀྱི་ཆོས་ཀྱི་སྐུ་སྟེ། 
[^637K]ཐམས་ཅད་ལ་དབང་སྒྱུར་བའི་གནས་ཡིན་པའི་ཕྱིར་རོ། 
།ལོངས་སྤྱོད་རྫོགས་པའི་སྐུ་ནི། 
གང་སངས་རྒྱས་ཀྱི་འཁོར་གྱི་དཀྱིལ་འཁོར་སྣ་ཚོགས་ཀྱིས་[^638K]རབ་ཏུ་ཕྱེ་བ་དང་། 
ཆོས་ཀྱི་སྐུ་ལ་བརྟེན་པ་སྟེ། 
སངས་རྒྱས་ཀྱི་ཞིང་ཡོངས་སུ་དག་པ་དང་། 
ཐེག་པ་ཆེན་པོ་ཆོས་ཀྱི་ལོངས་སྤྱོད་མྱོང་བར་མཛད་པའི་ཕྱིར་རོ། 
།སྤྲུལ་པའི་སྐུ་ནི་གང་ཆོས་ཀྱི་སྐུ་ལ་བརྟེན་པ་ཉིད་དེ་དགའ་ལྡན་གྱི་གནས་ན་བཞུགས་པ་ནས་བཟུང་[^639K]སྟེ། 
འཕོ་བ་དང་། 
བལྟམས་པ་[^640K]དང་། 
འདོད་པ་ལ་སྤྱོད་པ་དང་། 
མངོན་པར་འབྱུང་བ་དང་། 
མུ་སྟེགས་ཅན་གྱི་གན་དུ་གཤེགས་པ་དང་། 
དཀའ་བ་སྤྱོད་པ་དང་། 
མངོན་པར་རྫོགས་པར་བྱང་ཆུབ་པ་དང་། 
ཆོས་ཀྱི་འཁོར་ལོ་བསྐོར་བ་[^641K]དང་། 
ཡོངས་སུ་མྱ་ངན་ལས་འདས་པ་ཆེན་པོ་ཀུན་ཏུ་སྟོན་པའི་ཕྱིར་རོ། 
།འདིར་སྡོམ་གྱི་ཚིགས་སུ་བཅད་པ[^642K]། 
མཚན་ཉིད་དང་ནི་འཐོབ་པ་དང་། 
།དབང་དང་གནས་དང་ཡོངས་སུ་ཡོངས་[^643K]བསྡུས་དང་། 
།དབྱེ་དང་ཡོན་ཏན་ཟབ་པ་དང་། 
།དྲན་དང་ཕྲིན་ལས་སངས་རྒྱས་ཉིད། 
།སངས་རྒྱས་རྣམས་ཀྱི་མཚན་ཉིད་ཇི་ལྟ་བུ་ཞེ་ན། 
ཆོས་ཀྱི་སྐུའོ། 
།མདོར་བསྡུ་ན་མཚན་ཉིད་ལྔར་རིག་པར་བྱ་སྟེ། 
གནས་གྱུར་བའི་མཚན་ཉིད་ནི་སྒྲིབ་པ་ཐམས་ཅད་པ་ཀུན་ནས་ཉོན་མོངས་པའི་ཆར་གཏོགས་པའི་གཞན་གྱི་དབང་གི་ངོ་བོ་ཉིད་རྣམ་པར་ལོག་ན་སྒྲིབ་པ་ཐམས་ཅད་ལས་རྣམ་པར་གྲོལ་ཞིང་ཆོས་ཐམས་ཅད་ལ་དབང་སྒྱུར་བ་ཉེ་བར་གནས་པ་རྣམ་པར་བྱང་བའི་ཆར་གཏོགས་པ་གཞན་གྱི་དབང་གི་ངོ་བོ་ཉིད་དུ་གྱུར་པའི་ཕྱིར་རོ། 
།དཀར་པོའི་ཆོས་ཀྱི་རང་བཞིན་གྱི་མཚན་ཉིད་ནི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་ནས། 
དབང་བཅུ་ཐོབ་པའི་ཕྱིར་ཏེ། 
དེ་ལ་ཚེ་ལ་དབང་བ་དང་། 
སེམས་ལ་དབང་བ་དང་། 
ཡོ་བྱད་ལ་དབང་བ་ནི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཕྱིར་རོ། 
།ལས་ལ་དབང་བ་དང་། 
སྐྱེ་བ་ལ་དབང་བ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཕྱིར་རོ། 
།མོས་པ་ལ་དབང་བ་ནི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཕྱིར་རོ། 
།སྨོན་ལམ་ལ་དབང་བ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཕྱིར་རོ། 
།མངོན་པར་ཤེས་པ་ལྔས་བསྡུས་པའི་རྫུ་འཕྲུལ་ལ་དབང་བ་ནི་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཕྱིར་རོ། 
།ཡེ་ཤེས་ལ་དབང་བ་དང་ཆོས་ལ་དབང་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཕྱིར་རོ། 
།གཉིས་སུ་མེད་པའི་མཚན་ཉིད་ནི་ཡོད་པ་དང་མེད་པ་གཉིས་སུ་མེད་པའི་མཚན་ཉིད་ཀྱིས་ཆོས་ཐམས་ཅད་དངོས་པོ་མེད་པ་དང་། 
སྟོང་པ་ཉིད་ཀྱི་མཚན་ཉིད་ཀྱི་དངོས་པོ་ཡིན་པའི་ཕྱིར་རོ། 
།འདུས་བྱས་དང་། 
འདུས་མ་བྱས་གཉིས་སུ་མེད་པའི་མཚན་ཉིད་ནི་ལས་དང་ཉོན་མོངས་པ་རྣམས་ཀྱིས་མངོན་པར་འདུས་མ་བྱས་པ་ཉིད་དང་། 
འདུས་བྱས་སུ་སྣང་བ་ཀུན་ཏུ་སྟོན་པ་ལ་དབང་འབྱོར་བའི་ཕྱིར་རོ། 
།ཐ་དད་པ་དང་གཅིག་པ་གཉིས་སུ་མེད་པའི་མཚན་ཉིད་ནི། 
དེ་ལ་སངས་རྒྱས་ཐམས་ཅད་ཀྱི་གནས་ཐ་དད་པ་མ་ཡིན་པ་དང་། 
རྒྱུད་ཚད་མེད་པ་མངོན་པར་རྫོགས་པར་བྱང་ཆུབ་པའི་ཕྱིར་རོ། 
།འདིར་ཚིགས་སུ་བཅད་པ། 
བདག་ཏུ་འཛིན་པ་མེད་པའི་ཕྱིར། 
།གནས་ལ་ཐ་དད་ཡོད་མ་ཡིན། 
།སྔོན་གྱི་རྗེས་སུ་འབྲང་བས་ན། 
།དེ་ལ་གདགས་པས་[^644K]ཐ་དད་མེད། 
།ཐ་དད་རིགས་ཕྱིར་དོན་མེད་ཕྱིར། 
།ཀུན་ཕྱིར་ཐོག་མ་མེད་པའི་ཕྱིར། 
།དྲི་མ་མེད་པའི་གནས་ལ་ནི་སངས་རྒྱས་གཅིག་མིན་མང་པོའང་མིན། 
།རྟག་པའི་མཚན་ཉིད་ནི་དེ་བཞིན་ཉིད་རྣམ་པར་དག་པའི་མཚན་ཉིད་དང་། 
སྔོན་གྱི་སྨོན་ལམ་གྱི་ཤུགས་དང་། 
བྱ་བ་ཡོངས་སུ་མ་རྫོགས་པའི་ཕྱིར་རོ། 
།བསམ་གྱིས་[^645K]མི་ཁྱབ་པའི་མཚན་ཉིད་ནི་དེ་བཞིན་ཉིད་རྣམ་པར་དག་པ་དེ་སོ་སོ་རང་གིས་རིག་པར་བྱ་བ་དང་། 
འཇིག་རྟེན་ན་དཔེ་མེད་པ་དང་། 
རྟོག་གེ་པའི་སྤྱོད་ཡུལ་མ་ཡིན་པའི་ཕྱིར་རོ། 
།ཡང་ཇི་ལྟར་ཆོས་ཀྱི་སྐུ་འདི་རེག་པས་ཐོག་མ་ཉིད་དུ་ཐོབ་ཅེ་ན། 
ཐེག་པ་ཆེན་པོའི་ཆོས་འདྲེས་པ་ལ་དམིགས་པ་རྣམ་པར་མི་རྟོག་པ་དང་། 
དེའི་རྗེས་ལས་[^646K]ཐོབ་པའི་ཡེ་ཤེས་རྣམ་པ་ལྔ་ལེགས་པར་བསྒོམས་པས་ཐམས་ཅད་དུ་ཚོགས་ལེགས་པར་བསགས་པ་དང་། 
སྒྲིབ་པ་སྲབ་མོ་གཞིག་པར་དཀའ་བ་ཤིགས་པའི་ཕྱིར་རྡོ་རྗེ་ལྟ་བུའི་ཏིང་ངེ་འཛིན་གྱིས་[^647K]དེའི་མཇུག་ཐོགས་སུ་སྒྲིབ་པ་ཐམས་ཅད་དང་བྲལ་བའི་ཕྱིར། 
དེ་དག་གིས་གནས་གྱུར་པས་ཐོབ་པོ། 
།ཡང་དབང་འབྱོར་བ་རྣམ་པ་དུས་ཆོས་ཀྱི་[^648K]སྐུ་དབང་འབྱོར་བ་འཐོབ་[^649K]ཅེ་ན། 
མདོར་བསྡུ་ན་རྣམ་པ་ལྔས་འཐོབ་སྟེ། 
གཟུགས་ཀྱི་ཕུང་པོ་གྱུར་བའི་ཕྱིར་ཞིང་དང་། 
ལུས་དང་། 
མཚན་དང་། 
དཔེ་བྱད་བཟང་པོ་དང་། 
དབྱངས་མཐའ་ཡས་པ་དང་། 
སྤྱི་གཙུག་བལྟར་མི་མཐོང་བ་ལ་དབང་འབྱོར་བ་དང་། 
ཚོར་བའི་ཕུང་པོ་གྱུར་བའི་ཕྱིར་ཁ་ན་མ་ཐོ་བ་མེད་ཅིང་ཚད་མེད་ལ་རྒྱ་ཆེ་བའི་བདེ་བར་གནས་པ་ལ་དབང་འབྱོར་པ་དང་། 
འདུ་ཤེས་ཀྱི་ཕུང་པོ་གྱུར་བའི་ཕྱིར་མིང་གི་ཚོགས་དང་། 
ཚིག་གི་ཚོགས་དང་། 
ཡེ་གེའི་ཚོགས་ཐམས་ཅད་ཀྱིས་བསྟན་པ་ལ་དབང་འབྱོར་བ་དང་། 
འདུ་བྱེད་ཀྱི་ཕུང་པོ་གྱུར་བའི་ཕྱིར། 
སྤྲུལ་པ་དང་། 
བསྒྱུར་བ་དང་། 
འཁོར་བསྡུ་བ་དང་། 
དཀར་པོའི་ཆོས་བསྡུ་བ་ལ་དབང་འབྱོར་བ་དང་། 
རྣམ་པར་ཤེས་པའི་ཕུང་པོ་གནས་[^650K]གྱུར་པའི་ཕྱིར། 
མེ་ལོང་ལྟ་བུ་དང་། 
མཉམ་པ་ཉིད་དང་། 
སོ་སོར་རྟོག་པ་དང་། 
བྱ་བ་སྒྲུབ་པའི་[^651K]ཡེ་ཤེས་ལ་དབང་འབྱོར་པས་དབང་འབྱོར་པ་འཐོབ་བོ[^652K]། 
།ཆོས་ཀྱི་སྐུ་གནས་[^653K]དུ་ཞིག་གི་གནས་ཉིད་དུ་རིག་པར་བྱ་ཞེ་ན། 
མདོར་བསྡུ་ན་གསུམ་གྱི་གནས་ཏེ། 
སངས་རྒྱས་ཀྱི་གནས་པ་སྣ་ཚོགས་ཀྱི་གནས་ནི། 
འདིར་ཚིགས་སུ་བཅད་པ། 
གང་ཕྱིར་སངས་རྒྱས་རང་གི་དབྱིངས་བརྙེས་ནས། 
།རྣམ་པ་ལྔ་ཡི་བདག་ཉིད་དགྱེས་བརྙེས་ལ། 
།དེ་མ་ཐོབ་པས་དགའ་དང་བྲལ་གྱུར་པ། 
།དེ་ཕྱིར་དེ་འདོད་པས་ན་[^654K]དེ་ཐོབ་བྱོས། 
།མཐུ་དང་བྱ་བ་གྲུབ་དང་ཆོས་རོ་དང་། 
།དོན་དང་ཡོན་ཏན་འབྱོར་པ་དཔག་མེད་དང་། 
།རྟག་ཏུ་མི་ཟད་གཟིགས་པས་སངས་རྒྱས་རྣམས། 
།དགྱེས་མཆོག་ཁ་ན་མ་ཐོ་མེད་པ་བརྙེས། 
།ལོངས་སྤྱོད་རྫོགས་པའི་སྐུ་སྣ་ཚོགས་ཀྱི་གནས་ནི་བྱང་ཆུབ་སེམས་དཔའ་ཡོངས་སུ་སྨིན་པར་མཛད་པའི་ཕྱིར་རོ། 
།སྤྲུལ་པའི་སྐུ་སྣ་ཚོགས་ཀྱི་གནས་ནི། 
ཕལ་ཆེར་ཉན་ཐོས་རྣམས་ཡོངས་སུ་སྨིན་པར་མཛད་པའི་ཕྱིར་རོ། 
།སངས་རྒྱས་ཀྱི་ཆོས་དུ་ཞིག་གིས་ཆོས་ཀྱི་སྐུ་བསྡུས་པར་རིག་པར་བྱ་ཞེ་ན། 
མདོར་བསྡུ་ན་རྣམ་པ་དྲུག་གིས་བསྡུས་ཏེ། 
སངས་རྒྱས་ཀྱི་ཆོས་རྣམ་པར་དག་པས་ནི་ཀུན་གཞི་རྣམ་པར་ཤེས་པར་[^655K]གྱུར་ནས་ཆོས་ཀྱི་སྐུ་ཐོབ་པའི་ཕྱིར་རོ། 
།རྣམ་པར་སྨིན་པ་བས་ནི་དབང་པོ་གཟུགས་ཅན་གྱུར་ནས་རྣམ་པར་སྨིན་པ་བའི་ཡེ་ཤེས་ཐོབ་པའི་ཕྱིར་རོ། 
།གནས་པས་[^656K]ནི་འདོད་པ་ལ་སྤྱོད་པ་ལ་སོགས་པ་ལ་གནས་པར་གྱུར་ནས་ཡེ་ཤེས་ཚད་མེད་པས་གནས་པ་ཐོབ་པའི་ཕྱིར་རོ། 
།དབང་འབྱོར་བ་བས་ནི་ཡོངས་སུ་འཛིན་པའི་ལས་སྣ་ཚོགས་གྱུར་ནས་འཇིག་རྟེན་གྱི་ཁམས་ཐམས་ཅད་དུ་ཐོགས་པ་མེད་པའི་མངོན་པར་ཤེས་པའི་ཡེ་ཤེས་ལ་དབང་འབྱོར་བ་ཐོབ་པའི་ཕྱིར་རོ། 
།ཐ་སྙད་པས་ནི་མཐོང་བ་དང་། 
ཐོས་པ་དང་། 
བྱེ་བྲག་ཕྱེད་པ་དང་། 
རྣམ་པར་ཤེས་པའི་ཐ་སྙད་བརྗོད་པར་[^657K]གྱུར་ནས་སེམས་ཅན་ཐམས་ཅད་ཀྱི་སེམས་ཚིམ་པར་བྱ་བའི་བསྟན་པ་མཁྱེན་པ་ལ་དབང་འབྱོར་བ་ཐོབ་པའི་ཕྱིར་རོ། 
།སེལ་བ་བས་ནི་གནོད་པ་དང་། 
།ཉེས་པ་ཐམས་ཅད་སེལ་བར་གྱུར་ནས་སེམས་ཅན་ཐམས་ཅད་ཀྱི་གནོད་པ་ཐམས་ཅད་སེལ་བ་མཁྱེན་པ་བརྙེས་པའི་ཕྱིར་ཏེ། 
སངས་རྒྱས་ཀྱི་ཆོས་འདི་དྲུག་གིས། 
སངས་རྒྱས་རྣམས་ཀྱི་ཆོས་ཀྱི་[^658K]སྐུ་བསྡུས་པར་རིག་པར་བྱའོ། 
།སངས་རྒྱས་བཅོམ་ལྡན་འདས་རྣམས་ཀྱི་ཆོས་ཀྱི་སྐུ་གང་ཡིན་པ་དེ་ཅི་ཐ་དད་པ་ཞེས་བྱ་བའམ། 
ཐ་དད་པ་མ་ཡིན་པ་ཞེས་བྱ་ཞེ་ན། 
གནས་དང་། 
དགོངས་པ་དང་། 
ཕྲིན་ལས་ཐ་དད་པ་མེད་པས་ཐ་དད་པ་མ་ཡིན་པ་ཞེས་བྱའོ། 
།ལུས་ཚད་མེད་པ་མངོན་པར་རྫོགས་པར་བྱང་ཆུབ་པའི་ཕྱིར་ཐ་དད་པ་ཞེས་བྱའོ། 
།ཆོས་ཀྱི་སྐུ་ཇི་ལྟ་བ་དེ་བཞིན་དུ། 
ལོངས་སྤྱོད་རྫོགས་པའི་སྐུ་ཡང་དགོངས་པ་དང་ཕྲིན་ལས་ཐ་དད་པ་མེད་པས་ཐ་དད་པ་མ་ཡིན་གྱི། 
གནས་ཐ་དད་པས་ཐ་དད་པ་མེད་པ་ནི་མ་ཡིན་ཏེ། 
གནས་ཚད་མེད་པས་འབྱུང་བའི་ཕྱིར་རོ། 
།སྤྲུལ་པའི་སྐུ་ཡང་ལོངས་སྤྱོད་རྫོགས་པའི་རྫོགས་པའི་སྐུ་[^659K]བཞིན་དུ་བལྟ་བར་བྱའོ། 
།ཆོས་ཀྱི་སྐུ་དེ་ཡོན་ཏན་དུ་ཞིག་དང་ལྡན་པར་རིག་པར་བྱ་ཞེ་ན། 
ཤིན་ཏུ་ཡོངས་སུ་དག་པའི་ཚད་མེད་པ་བཞི་དང་། 
རྣམ་པར་ཐར་པ་བརྒྱད་དང་། 
ཟིལ་གྱིས་གནོན་པའི་སྐྱེ་མཆེད་བརྒྱད་དང་། 
ཟད་པར་གྱི་སྐྱེ་མཆེད་བཅུ་དང་། 
ཉོན་མོངས་པ་མེད་པ་དང་། 
སྨོན་ནས་ཤེས་པ་དང་། 
སོ་སོ་ཡང་དག་པར་རིག་པ་བཞི་དང་། 
མངོན་པར་ཤེས་པ་དྲུག་དང་། 
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་། 
དཔེ་བྱད་བཟང་པོ་བརྒྱད་ཅུ་དང་། 
རྣམ་པ་[^660K]ཐམས་ཅད་ཡོངས་སུ་དག་པ་བཞི་དང་། 
སྟོབས་བཅུ་དང་། 
མི་འཇིགས་པ་བཞི་དང་། 
བསྲུང་བ་མེད་པ་གསུམ་དང་། 
དྲན་པ་ཉེ་བར་གཞག་པ་གསུམ་དང་། 
བག་ཆགས་ཡང་དག་པར་བཅོམ་པ་དང་། 
བསྙེལ་བ་མེད་པའི་ཆོས་ཉིད་དང་། 
ཐུགས་རྗེ་ཆེན་པོ་དང་། 
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་། 
རྣམ་པའི་མཆོག་ཐམས་ཅད་མཁྱེན་པ་[^661K]ཉིད་དང་། 
ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང་ལྡན་ནོ། 
།འདིར་ཚིགས་སུ་བཅད་པ། 
སེམས་ཅན་རྣམས་ལ་ཐུགས་བརྩེ་བ། 
།ཕྲད་དང་བྲལ་བར་དགོངས་པ་ཅན། 
།མི་འབྲལ་དགོངས་ཤིང་བདེ་[^662K]དང་ལྡན། 
།དགོངས་པ་ཁྱོད་ལ་ཕྱག་འཚལ་ལོ། 
།སྒྲིབ་པ་ཀུན་ལས་ངེས་པར་གྲོལ། 
།ཐུབ་པས་འཇིག་རྟེན་ཀུན་ཟིལ་མནན། 
།ཁྱོད་ཀྱི་མཁྱེན་པས་ཤེས་བྱ་ཁྱབ། 
།སེམས་གྲོལ་ཁྱོད་ལ་ཕྱག་འཚལ་ལོ། 
།སེམས་ཅན་ཀུན་གྱི་ཉོན་མོངས་ཀུན། 
།མ་ལུས་པ་དག་འདུལ་མཛད་པ། 
།ཉོན་མོངས་སེལ་བ་སྙོན་རྨོངས་པ[^663K]། 
།བརྩེར་བཅས་ཁྱོད་ལ་ཕྱག་འཚལ་ལོ། 
།ལྷུན་གྱིས་གྲུབ་ཅིང་ཆགས་མི་མངའ། 
།ཐོགས་པ་མི་མངའ་རྟག་ཏུ་ཡང་། 
མཉམ་པར་གཞག་ཅིང་འདྲི་ཀུན་གྱི། 
།ལན་ལྡོན་ཁྱོད་ལ་ཕྱག་འཚལ་ལོ། 
།གནས་དང་གནས་པ་བཤད་བྱ་དང་། 
།ཚིག་དང་ཤེས་པ་སྟོན་པ་ལ། 
།རྟག་ཏུ་བློ་གྲོས་མི་ཐོགས་པ། 
།སྟོན་མཆོག་ཁྱོད་ལ་ཕྱག་འཚལ་ལོ། 
།ཆེད་དུ་བཞུད་དང་དེ་དག་གི། 
ཚིག་དང་སྤྱོད་མཁྱེན་འོངས་པ་དང་། 
།འགྲོ་དང་ངེས་འབྱུང་སེམས་ཅན་ལ། 
།ལེགས་འདོམས་ཁྱོད་ལ་ཕྱག་འཚལ་ལོ། 
།སེམས་ཅན་ཀུན་གྱིས་ཁྱོད་མཐོང་ན། 
།སྐྱེས་བུ་མཆོག་ཏུ་རྟོགས་པར་འགྱུར། 
།མཐོང་བ་ཙམ་གྱིས་དད་འགྱུར་བར[^664K]། 
།མཛད་པ་ཁྱོད་ལ་ཕྱག་འཚལ་ལོ། 
།ལེན་དང་གནས་དང་གཏོང་བ་དང་། 
།སྤྲུལ་པ་དང་ནི་སྒྱུར་བ་དང་། 
།ཏིང་ངེ་འཛིན་དང་ཡེ་ཤེས་ལ། 
།མངའ་བརྙེས་ཁྱོད་ལ་ཕྱག་འཚལ་ལོ། 
།ཐབས་དང་སྐྱབས་དང་དག་པ་དང་། 
།ངེས་འབྱུང་ཐེག་པ་ཆེན་པོ་ལ། 
།སེམས་ཅན་རྣམས་ལ་མི་[^665K]སླུ་བའི། 
།བདུད་འཇོམས་ཁྱོད་ལ་ཕྱག་འཚལ་ལོ། 
།ཡེ་ཤེས་དང་ནི་སྤངས་པ་དང་། 
།ངེས་འབྱུང་བགེགས་བྱེད་སྟོན་མཛད་པ། 
།བདག་གཞན་དོན་ལ་མུ་སྟེགས་གཞན། 
།མི་ཚུགས་ཁྱོད་ལ་ཕྱག་འཚལ་ལོ། 
།འཁོར་དུ་ཚར་གཅད་གསུང་མཛད་པ། 
།ཀུན་ནས་ཉོན་མོངས་གཉིས་སྤངས་པ། 
།བསྲུང་བ་མི་མངའ་བསྙེལ་མི་མངའ། 
།ཚོགས་སྡུད་ཁྱོད་ལ་ཕྱག་འཚལ་ལོ། 
།གཤེགས་བཞུགས་ཀུན་ཏུ་རྟག་པར་ཡང་། 
།ཀུན་མཁྱེན་མ་ལགས་སྤྱོད་མི་མངའ། 
།ཁྱོད་ནི་ཡང་དག་དོན་དུ་ན། 
།ཀུན་མཁྱེན་ཁྱོད་ལ་ཕྱག་འཚལ་ལོ། 
།སེམས་ཅན་ཀུན་གྱི་དོན་མཛད་ལ། 
།ཁྱོད་ནི་དུས་ལས་ཡོལ་མི་གདའ། 
།རྟག་ཏུ་འབྲས་བུ་ཡོད་མཛད་པ། 
།མི་བསྙེལ་ཁྱོད་ལ་ཕྱག་འཚལ་ལོ། 
།འཇིག་རྟེན་ཀུན་ཏུ་གདུགས་ཞག་གཅིག། 
ལན་དྲུག་ཏུ་ནི་གཟིགས་མཛད་པ། 
།ཐུགས་རྗེ་ཆེ་དང་ལྡན་པ་པོ། 
།ཕན་འདོགས་[^666K]ཁྱོད་ལ་ཕྱག་འཚལ་ལོ། 
།གཤེགས་དང་ཐུགས་སུ་ཆུད་པ་དང་། 
།མཁྱེན་པ་དང་ནི་ཕྲིན་ལས་ཀྱིས། 
།ཉན་ཐོས་དང་ནི་རང་སངས་རྒྱས། 
།ཀུན་མཆོག་ཁྱོད་ལ་ཕྱག་འཚལ་ལོ། 
།བྱང་ཆུབ་ཆེན་པོ་རྣམ་པ་ཀུན། 
།སྐུ་གསུམ་དག་གིས་བརྙེས་གྱུར་པ། 
།ཀུན་ཏུ་སེམས་ཅན་ཐམས་ཅད་ཀྱི། 
།དོགས་[^667K]གཅོད་ཁྱོད་ལ་ཕྱག་འཚལ་ལོ། 
།སྲི་བ་མི་མངའ་སྐྱོན་མི་མངའ། 
།རྙོག་པ་མི་མངའ་བཞུགས་མི་མངའ། 
།གཡོ་བ་མི་མངའ་ཆོས་ཀུན་ལ། 
།མི་སྤྲོས་ཁྱོད་ལ་ཕྱག་འཚལ་ལོ། 
།སངས་རྒྱས་རྣམས་ཀྱི་ཆོས་[^668K]སྐུ་ནི། 
།ཡོན་ཏན་འདི་དག་དང་ལྡན་ནོ། 
།གཞན་ཡང་ངོ་བོ་ཉིད་དང་། 
རྒྱུ་དང་། 
འབྲས་བུ་དང་[^669K]ཕྲིན་ལས་དང་ལྡན་པ་དང་། 
འཇུག་པའི་ཡོན་ཏན་རྣམས་དང་ཡང་ལྡན་ཏེ། 
དེ་ལྟ་བས་ན་སངས་རྒྱས་བཅོམ་ལྡན་འདས་[^670K]རྣམས་ཀྱི་ཡོན་ཏན་བླ་ན་མེད་པར་རིག་པར་བྱའོ། 
།འདིར་ཚིགས་སུ་བཅད་པ། 
ཁྱོད་ནི་དམ་པའི་དོན་གྲུབ་[^671K]སྟེ། 
།ས་རྣམས་ཀུན་གྱིས་འབྱུང་བ་[^672K]ལགས། 
།སེམས་ཅན་གྱི་ནི་མཆོག་ཉིད་བརྙེས། 
།སེམས་ཅན་ཐམས་ཅད་རྣམ་འགྲེལ་བ། 
།མི་བས་མཚུངས་པ་མ་མཆིས་པའི[^673K]། 
།ཡོན་ཏན་ལྡན་ཞིང་འཇིག་རྟེན་དང་། 
།འཁོར་ན་གདའ་ལ་རྣམ་ཀུན་ཏུ། 
།ལྷ་མིས་མཐོང་བ་ཡང་མ་ལགས། 
།ཡང་སངས་རྒྱས་རྣམས་ཀྱི་[^674K]ཆོས་ཀྱི་སྐུ་ནི། 
ཟབ་པ་མཆོག་ཏུ་ཟབ་པ་སྟེ། 
དེའི་ཟབ་པ་ཇི་ལྟར་བལྟ་ཞེ་ན། 
འདིར་ཚིགས་སུ་བཅད་པ། 
སྐྱེ་མེད་སངས་རྒྱས་སྐྱེ་བ་སྟེ། 
།མི་གནས་པ་ལ་རབ་ཏུ་བཞུགས། 
།ལྷུན་གྱིས་གྲུབ་པར་ཐམས་ཅད་མཛད། 
།ཟས་བཞི་པོ་ནི་གསོལ་བ་ལགས། 
།ཐ་དད་མེད་ཅིང་དཔག་ཏུ་མེད། 
།ཕྲིན་ལས་དཔག་ཏུ་མེད་ཅིང་གཅིག། 
མི་བརྟན་བརྟན་པའི་ཕྲིན་ལས་ཅན། 
།སངས་རྒྱས་རྣམས་ནི་སྐུ་གསུམ་ལྡན། 
།གང་ཡང་མངོན་རྫོགས་སངས་རྒྱས་མེད། 
།ཐམས་ཅད་སངས་རྒྱས་མ་ཡིན་མིན། 
།སྐད་ཅིག་རེ་ལ་དཔག་ཏུ་མེད། 
།དངོས་པོའི་དངོས་མེད་རབ་ཏུ་ཕྱེ། 
།ཆགས་པ་མ་ཡིན་མི་ཆགས་མིན། 
།འདོད་ཆགས་ཉིད་ཀྱིས་[^675K]བྱུང་བ་ཡིན། 
།འདོད་ཆགས་འདོད་ཆགས་མིན་མཁྱེན་ནས། 
།འདོད་ཆགས་ཆོས་ཉིད་ལ་ཡང་ཞུགས། 
།སངས་རྒྱས་ཕུང་པོ་རྣམས་ལས་འདས། 
།ཕུང་པོ་རྣམས་ལའང་རྣམ་པར་བཞུགས[^676K]། 
།དེ་ལས་གཞན་མིན་གཞན་མིན་མིན། 
།དེ་མ་བཏང་བས་ལེགས་པར་འདས། 
།ཀུན་ཀྱང་འདྲེས་པའི་ཕྲིན་ལས་ཅན། 
།རྒྱ་མཚོར་ཆུ་འདྲ་རྒྱལ་བ་རྣམས། 
།བྱས་སོ་བྱེད་དོ་བྱའོ་ཞེས། 
།གཞན་གྱི་དོན་ལ་དགོངས་པ་མེད། 
།སེམས་ཅན་ཉེས་པས་མི་སྣང་སྟེ། 
།སྣོད་ཆག་པ་ཡི་ཟླ་བ་བཞིན། 
།འཇིག་རྟེན་ཀུན་ལ་ཉི་བཞིན་དུ། 
།དེ་དག་ཆོས་འོད་ཁྱབ་པར་མཛད། 
།ལ་ལར་རྫོགས་པར་བྱང་ཆུབ་སྟོན། 
།ལ་ལར་མེ་བཞིན་མྱ་ངན་འདས། 
།ནམ་ཡང་མེད་པ་མ་ཡིན་ཏེ། 
།དེ་བཞིན་གཤེགས་པ་རྣམས་ཀྱི་སྐུ། 
།སངས་རྒྱས་འཕགས་མིན་ཆོས་རྣམས་དང་། 
།མི་དང་ངན་སོང་པ་རྣམས་དང་། 
།ཚངས་སྤྱོད་མ་ཡིན་ཆོས་རྣམས་ལ། 
།བདག་ཉིད་དང་ནི་བཞུགས་པ་མཆོག། 
དེ་དག་ཀུན་ཏུ་རྣམ་པར་དཔྱོད། 
།གང་དུའང་རྣམ་པར་དཔྱོད་མི་མངའ། 
།གནས་རྣམས་ཀུན་ཏུ་མཐོང་མོད་ཀྱི། 
།དབང་པོ་དྲུག་གི་[^677K]སྤྱོད་ཡུལ་མིན། 
།ཉོན་མོངས་ཐུལ་ལ་སྤངས་པ་མེད། 
།སྔགས་ཀྱིས་[^678K]བསད་པའི་དུག་དང་འདྲ། 
།སངས་རྒྱས་རྣམས་ནི་ཉོན་མོངས་ལས། 
།ཉོན་མོངས་ཟད་པ་ཀུན་མཁྱེན་བརྙེས། 
།ཐབས་ཆེན་རྣམས་དང་ལྡན་པ་ལ། 
།ཉོན་མོངས་བྱང་ཆུབ་ཡན་ལག་འགྱུར། 
།འཁོར་བའང་ཞི་བའི་བདག་ཉིད་དེ། 
།དེ་ཕྱིར་དེ་བཞིན་གཤེགས་བསམ་ཡས། 
།འདི་དག་ནི་ཟབ་པ་རྣམ་པ་བཅུ་གཉིས་སུ་རིག་པར་བྱ་སྟེ། 
འདི་ལྟ་སྟེ། 
སྐྱེ་བ་དང་། 
མྱ་ངན་ལས་འདས་པ་དང་། 
ཕྲིན་ལས་དང་། 
གནས་པ་ཟབ་པ་ཉིད་དང་། 
རྣམ་པར་གནས་པ་དང་། 
གྲངས་དང་། 
ཕྲིན་ལས་ཟབ་པ་ཉིད་དང་། 
མངོན་པར་རྫོགས་པར་བྱང་ཆུབ་པ་ཟབ་པ་ཉིད་དང་། 
འདོད་ཆགས་དང་བྲལ་བ་ཟབ་པ་[^679K]ཉིད་དང་། 
ཕུང་པོ་སྤངས་པ་ཟབ་པ་ཉིད་དང་། 
སེམས་ཅན་ཡོངས་སུ་སྨིན་པར་མཛད་པ་ཟབ་པ་ཉིད་དང་། 
མཐོང་བ་ཟབ་པ་ཉིད་དང་། 
མངོན་པར་རྫོགས་པར་བྱང་ཆུབ་པ་ཉིད་དང་། 
མྱ་ངན་ལས་འདས་པ་ཀུན་ཏུ་སྟོན་པ་ཟབ་པ་ཉིད་དང་། 
བཞུགས་པ་ཟབ་པ་ཉིད་དང་། 
སྐུ་ཀུན་ཏུ་སྟོན་པ་ཟབ་པ་ཉིད་དང་། 
ཉོན་མོངས་པ་སྤངས་པ་ཟབ་པ་ཉིད་དང་། 
བསམ་གྱིས་མི་ཁྱབ་པ་ཟབ་པ་ཉིད་དོ། 
།བྱང་ཆུབ་སེམས་དཔའ་རྣམས་ཆོས་ཀྱི་སྐུར་སངས་རྒྱས་རྗེས་སུ་དྲན་[^680K]ན། 
རྗེས་སུ་དྲན་པ་དུ་ཞིག་གིས་རྗེས་སུ་དྲན་ཞེ་ན། 
མདོར་བསྡུ་ན་བྱང་ཆུབ་སེམས་དཔའ་རྣམས་རྣམ་པ་བདུན་གྱིས་སངས་རྒྱས་རྗེས་སུ་དྲན་པ་སྒོམ་སྟེ། 
འཇིག་རྟེན་གྱི་ཁམས་ཐམས་ཅད་དུ་ཐོགས་པ་མེད་པའི་མངོན་པར་ཤེས་པ་བརྙེས་པའི་ཕྱིར་སངས་རྒྱས་བཅོམ་ལྡན་འདས་རྣམས་ནི་ཆོས་ཐམས་ཅད་ལ་དབང་སྒྱུར་བའི་ངང་ཅན་ནོ་ཞེས་སངས་རྒྱས་རྗེས་སུ་དྲན་པ་སྒོམ་མོ། 
།འདིར་ཚིགས་སུ་བཅད་པ། 
བསྒྲིབས་ཤིང་རྒྱུ་དང་མི་ལྡན་ལ། 
།ངེས་པ་གཉིས་དང་ལྡན་པ་ཡི། 
།སེམས་ཅན་ཁམས་ལ་ཀུན་ཏུ་ཡང་། 
།སངས་རྒྱས་རྣམས་ལ་མངའ་དབང་བྱེད[^681K]། 
།དེ་བཞིན་གཤེགས་པ་རྣམས་རྒྱུན་མི་འཆད་པར་དྲི་མ་ལས་རྣམ་པར་གྲོལ་བ་ཉིད་ཀྱི་ཕྱིར་དེ་བཞིན་གཤེགས་པ་རྣམས་ཀྱི་སྐུ་རྟག་པའོ་ཞེས་བྱ་བ་དང་། 
ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་དང་བྲལ་བ་ཉིད་ཀྱི་ཕྱིར། 
དེ་བཞིན་གཤེགས་པ་རྣམས་མཆོག་ཏུ་ཁ་ན་མ་ཐོ་བ་མི་མངའོ་ཞེས་བྱ་བ་དང་། 
སངས་རྒྱས་ཀྱི་མཛད་པ་ཐམས་ཅད་ལྷུན་གྱིས་གྲུབ་པར་རྒྱུད་མི་གཅོད་པའི་ཕྱིར། 
དེ་བཞིན་གཤེགས་པ་རྣམས་ལྷུན་གྱིས་གྲུབ་པའོ་ཞེས་བྱ་བ་དང་། 
སངས་རྒྱས་ཀྱི་ཞིང་ཡོངས་སུ་དག་པ་དང་། 
ཆོས་ཀྱི་ལོངས་སྤྱོད་ཆེ་བའི་ཕྱིར་དེ་བཞིན་གཤེགས་པ་རྣམས་ལོངས་སྤྱོད་ཆེན་པོ་མངའ་བའོ་ཞེས་བྱ་བ་དང་། 
འཇིག་རྟེན་དུ་བྱུང་ཡང་འཇིག་རྟེན་པའི་ཆོས་ཐམས་ཅད་ཀྱིས་[^682K]མི་གོས་པའི་ཕྱིར། 
དེ་བཞིན་གཤེགས་པ་རྣམས་གོས་པ་[^683K]མེད་པའོ་ཞེས་བྱ་བ་དང་། 
མངོན་པར་རྫོགས་པར་བྱང་ཆུབ་པ་དང་། 
ཡོངས་སུ་མྱ་ངན་ལས་འདས་པ་ཀུན་ཏུ་སྟོན་པས་ཡོངས་སུ་སྨིན་པར་མ་བྱས་པའི་སེམས་ཅན་རྣམས་ཡོངས་སུ་སྨིན་པར་མཛད་པ་དང། 
ཡོངས་སུ་སྨིན་པར་བྱས་པ་རྣམས་རྣམ་པར་གྲོལ་བར་མཛད་པའི་ཕྱིར། 
དེ་བཞིན་གཤེགས་པ་རྣམས་དོན་ཆེན་པོའི་ཞེས་བྱ་བར་སངས་རྒྱས་རྗེས་སུ་དྲན་པ་སྒོམ་མོ། 
།འདིར་ཚིགས་སུ་བཅད་པ། 
རང་གི་སེམས་ལ་རག་ལས་དང་། 
།རྟག་[^684K]དང་དགེ་ལྡན་བསྩལ་[^685K]མི་དགོས། 
།ཆོས་ཀྱི་ལོངས་སྤྱོད་ཆེན་པོ་རྣམས། 
།རྗེས་སུ་སྦྱིན་མཛད་ཕུན་སུམ་ཚོགས། 
།དབང་དུ་མ་གྱུར་རབ་ཏུ་རྒྱུ། 
།སྐྱེ་བོ་མང་པོར་དེ་འདོད་དོ། 
།སངས་རྒྱས་ཀུན་གྱི་འདི་དག་ཀུན། 
།བློ་ལྡན་རྣམས་ཀྱིས་[^686K]རྗེས་དྲན་བྱ། 
།སངས་རྒྱས་རྣམས་ཀྱི་སངས་རྒྱས་ཀྱི་ཞིང་ཡོངས་སུ་དག་པ་ཇི་ལྟར་རིག་པར་བྱ་ཞེ་ན། 
བྱང་ཆུབ་སེམས་དཔའི་སྡེ་སྣོད་སྟོང་ཕྲག་བརྒྱ་བའི་མདོ་སྡེའི་གླེང་གཞི་ལས་ཇི་སྐད་གསུངས་པ་ལྟ་བུ་སྟེ། 
བཅོམ་ལྡན་འདས་གཞལ་མེད་ཁང་ཆེན་པོ་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ། 
འཇིག་རྟེན་གྱི་ཁམས་དཔག་ཏུ་མེད་པ་རྒྱས་པར་འགེངས་པའི་འོད་ཟེར་ཆེན་པོ་ཤིན་ཏུ་འབྱུང་བ། 
གནས་ཀྱི་བྱེ་བྲག་ཤིན་ཏུ་རྣམ་པར་ཕྱེ་བ་ཚད་མེད་པ་རྣམ་པར་གཞག་པ། 
དཀྱིལ་འཁོར་ཡོངས་སུ་མ་ཆད་པ། 
ཁམས་གསུམ་པ་ལས་ཡང་དག་པར་འདས་པའི་སྤྱོད་ཡུལ། 
འཇིག་རྟེན་ལས་འདས་པ་དེའི་བླ་མའི་དགེ་བའི་རྩ་བ་ལས་བྱུང་བར་[^687K]དབང་སྒྱུར་བའི་རྣམ་པར་རིག་པ་ཤིན་ཏུ་རྣམ་པར་དག་པའི་མཚན་ཉིད། 
དེ་བཞིན་གཤེགས་པའི་གནས། 
བྱང་ཆུབ་སེམས་དཔའ་ཆེན་པོའི་རྟེན། 
ལྷ་དང་ཀླུ་དང་གནོད་སྦྱིན་དང་། 
དྲི་ཟ་དང་། 
ལྷ་མ་ཡིན་དང་། 
ནམ་མཁའ་ལྡིང་དང་། 
མིའམ་ཅི་དང་། 
ལྟོ་འཕྱེ་ཆེན་པོ་དང་། 
མི་དང་མི་མ་ཡིན་པ་ཚད་མེད་པ་རྣམ་པར་རྒྱུ་བ། 
ཆོས་ཀྱི་རོའི་དགའ་བ་དང་བདེ་བ་ཆེན་པོས་བརྟན་པ། 
སེམས་ཅན་ཐམས་ཅད་ཀྱི་དོན་ཐམས་ཅད་མཛད་པས་ཉེ་བར་གནས་པ། 
ཉོན་མོངས་པའི་གནོད་པ་ཐམས་ཅད་དང་བྲལ་བ། 
བདུད་ཐམས་ཅད་ཡོངས་སུ་སྤངས་པ། 
ཐམས་ཅད་ཀྱི་བདོག་པ་[^688K]ལས་ལྷག་པ། 
དེ་བཞིན་གཤེགས་པའི་བྱིན་གྱི་[^689K]རླབས་ཀྱིས་བཀོད་པ། 
།དྲན་པ་དང་བློ་གྲོས་དང་། 
རྟོག་པ་[^690K]ཆེན་པོས་ངེས་པར་འབྱུང་བ། 
ཞི་གནས་དང་ལྷག་མཐོང་ཆེན་པོའི་ཐེག་པ། 
རྣམ་པར་ཐར་པའི་སྒོ་ཆེན་པོ་སྟོང་པ་ཉིད་དང་། 
མཚན་མ་མེད་པ་དང་། 
སྨོན་པ་མེད་པ་ནས་འཇུག་པ། 
ཡོན་ཏན་གྱི་ཚོགས་ཚད་མེད་པས་བརྒྱན་པ། 
རིན་པོ་ཆེའི་པདྨའི་རྒྱལ་པོ་[^691K]ཆེན་པོ་བཀོད་པ་ལ་བརྟེན་པ་[^692K]ན་བཞུགས་ཞེས་བྱ་བ་སྟེ། 
དེ་ལྟ་བས་ན་སངས་རྒྱས་ཀྱི་ཞིང་ཡོངས་སུ་དག་པ་འདིའི་ཁ་དོག་ཕུན་སུམ་ཚོགས་པ་ཡང་ཡོངས་སུ་བསྟན་ལ། 
དབྱིབས་ཕུན་སུམ་ཚོགས་པ་དང་། 
ཚད་ཕུན་སུམ་ཚོགས་པ་དང་། 
ཡུལ་ཕུན་སུམ་ཚོགས་པ་་། 
རྒྱུ་ཕུན་སུམ་ཚོགས་པ་དང་། 
[^693K]འབྲས་བུ་ཕུན་སུམ་ཚོགས་པ་དང་། 
བདག་པོ་ཕུན་སུམ་ཚོགས་པ་དང་། 
ཕྱོགས་ཕུན་སུམ་ཚོགས་པ་དང་། 
ཞ་[^694K]འབྲིང་ཕུན་སུམ་ཚོགས་པ་དང་། 
སྟོན་པ་ཕུན་སུམ་ཚོགས་པ་དང་། 
ཕྲིན་ལས་ཕུན་སུམ་ཚོགས་པ་དང་། 
ཕན་འདོགས་པ་ཕུན་སུམ་ཚོགས་པ་དང་། 
འཇིགས་པ་མེད་པ་ཕུན་སུམ་ཚོགས་པ་དང་། 
རྟེན་ཕུན་སུམ་ཚོགས་པ་དང་། 
ལམ་ཕུན་སུམ་ཚོགས་པ་དང་། 
བཞོན་པ་ཕུན་སུམ་ཚོགས་པ་དང་། 
སྒོ་ཕུན་སུམ་ཚོགས་པ་དང་། 
གཞི་ཕུན་སུམ་ཚོགས་པ་ཡང་ཡོངས་སུ་བསྟན་ཏོ། 
།ཡང་སངས་རྒྱས་ཀྱི་ཞིང་ཡོངས་སུ་དག་པ་དེའི་ལོངས་སྤྱོད་ནི་ཤིན་ཏུ་དག་པ། 
ཤིན་ཏུ་བ་དང་། 
[^695K]། 
ཤིན་ཏུ་ཁ་ན་མ་ཐོ་བ་མེད་པ་ཤིན་ཏུ་དབང་སྒྱུར་བའོ། 
།ཡང་སངས་རྒྱས་རྣམས་ཀྱི་ཆོས་ཀྱི་དབྱིངས་དེ་ནི་དུས་ཐམས་ཅད་དུ་ཕྲིན་ལས་ལྔ་དང་ལྡན་པར་རིག་པར་བྱ་སྟེ[^696K]། 
མཐོང་བ་ཙམ་ཀྱིས་ལོང་བ་དང་། 
འོན་པ་དང་། 
སྨྱོན་པ་[^697K]ལ་སོགས་པའི་གནོད་པ་ལས་སྐྱོབ་པའི་ཕྱིར་སེམས་ཅན་རྣམས་ཀྱི་གནོད་པ་ཡོངས་སུ་སྐྱོབ་པའི་ཕྲིན་ལས་ཅན་དང་། 
མི་དགེ་བའི་གནས་ནས་བླངས་ཏེ[^698K]། 
དགེ་བའི་གནས་ལ་འཇུག་པའི་ཕྱིར་ངན་སོང་ལས་ཡོངས་སུ་སྐྱོབ་པའི་ཕྲིན་ལས་ཅན་དང་། 
མུ་སྟེགས་ཅན་ཐབས་མ་ཡིན་པས་ཐར་པར་བྱ་བའི་ཕྱིར་[^699K]བརྩོན་པ་རྣམས་ཀྱི་འདུན་པ་བཟློག་ནས་སངས་རྒྱས་ཀྱི་བསྟན་པ་ལ་རབ་ཏུ་འགོད་པའི་ཕྱིར་ཐབས་མ་ཡིན་པ་ལས་ཡོངས་སུ་སྐྱོད་བའི་ཕྲིན་ལས་ཅན་དང་། 
ཁམས་གསུམ་ལས་ཡང་དག་པར་འདས་པའི་ལམ་ཉེ་བར་སྒྲུབ་པའི་ཕྱིར་འཇིག་ཚོགས་ལས་ཡོངས་སུ་སྐྱོབ་པའི་ཕྲིན་ལས་ཅན་དང་། 
མ་ངེས་པའི་རིགས་ཅན་གྱི་བྱང་ཆུབ་སེམས་དཔའ་ཐེག་པ་གཞན་ལ་ཡང་དག་པར་ཞུགས་པ་རྣམས་དང་། 
ཉན་ཐོས་རྣམས་ཐེག་པ་ཆེན་པོ་སྒྲུབ་པ་ལ་རབ་ཏུ་འགོད་པའི་ཕྱིར། 
ཐེག་པ་ལས་ཡོངས་སུ་སྐྱོབ་པའི་ཕྲིན་ལས་ཅན་ཏེ། 
སངས་རྒྱས་ཐམས་ཅད་ནི་ཕྲིན་ལས་ལྔ་པོ་འདི་དག་ལ་ཕྲིན་ལས་མཚུངས་པར་བལྟ་བར་བྱའོ། 
།འདིར་ཚིགས་སུ་བཅད་པ། 
རྒྱུ་དང་གནས་དང་བྱ་བ་དང་ནི་བསམ་པ་དང་། 
།འདུ་བྱེད་ཐ་དད་ཕྱིར་ན་དེ་ཡི་དབང་གིས་ན། 
།འཇིག་རྟེན་རྣམས་ཀྱི་ལས་ནི་ཐ་དད་གྱུར་པར་འདོད། 
།དེ་མེད་པས་ན་འཇིག་རྟེན་འདྲེན་པའི་དེ་ལྟ་མིན། 
།གལ་ཏེ་དེ་ལྟར་ཉན་ཐོས་དང་རང་སངས་རྒྱས་དང་ཐུན་མོང་བ་མ་ཡིན་ཏེ། 
སངས་རྒྱས་རྣམས་ཀྱི་ཆོས་ཀྱི་སྐུ་ཡོན་ཏན་ཕུན་སུམ་ཚོགས་པ་འདི་ལྟ་བུ་འདི་དང་ལྡན་པ་ཡིན་ན། 
དགོངས་པ་གང་གིས་ཐེག་པ་གཅིག་བསྟན་ཅེ་ན། 
འདིར་ཚིགས་སུ་བཅད་པ། 
ཁ་ཅིག་དག་ནི་དྲང་ཕྱིར་དང་། 
།གཞན་ཡང་ཀུན་ཏུ་གཟུང་བའི་[^700K]ཕྱིར། 
།རྫོགས་པའི་སངས་རྒྱས་རྣམས་ཀྱིས་[^701K]ནི། 
།མ་ངེས་རྣམས་ལ་ཐེག་གཅིག་བསྟན། 
།ཆོས་དང་བདག་མེད་གྲོལ་མཐུན་ཕྱིར། 
།རིགས་ནི་ཐ་དད་གྱུར་པའི་ཕྱིར། 
།བསམ་གཉིས་བརྙེས་ཕྱིར་སྤྲུལ་པའི་ཕྱིར། 
།མཐར་ཕྱིན་པས་ན་ཐེག་པ་གཅིག། 
དེ་ལྟར་སངས་རྒྱས་ཐམས་ཅད་ཀྱི་ཆོས་ཀྱི་སྐུ་མཐུན་པ་ཡིན་ན། 
ཅིའི་ཕྱིར་སངས་རྒྱས་མང་པོར་བལྟ་ཞེ་ན། 
འདིར་ཚིགས་སུ་བཅད་པ། 
ཁམས་གཅིག་ན་ནི་གཉིས་མེད་ཕྱིར། 
།དཔག་མེད་ལྷན་ཅིག་ཚོགས་བསགས་ཕྱིར། 
།རིམ་གྱིས་འབྱུང་བར་མི་རིགས་ཕྱིར། 
།སངས་རྒྱས་མང་པོར་རབ་ཏུ་གྲགས། 
།སངས་རྒྱས་རྣམས་ཆོས་ཀྱི་སྐུར་གཏན་དུ་ཡོངས་སུ་མྱ་ངན་ལས་འདའ་བ་མ་ཡིན་པར་ཇི་ལྟར་བལྟ་ཞེ་ན། 
འདིར་ཚིགས་སུ་བཅད་པ། 
སྒྲིབ་པ་ཀུན་ལས་ངེས་གྲོལ་ཕྱིར། 
།མཛད་པ་རྣམས་ཀྱང་མ་རྫོགས་ཕྱིར། 
།སངས་རྒྱས་གཏན་དུ་མྱ་ངན་འདས། 
།མྱ་ངན་འདས་པའང་མང་བར་[^702K]འདོད། 
།ལོངས་སྤྱོད་རྫོགས་པའི་སྐུ་ཅིའི་ཕྱིར། 
།ངོ་བོ་ཉིད་ཀྱི་སྐུ་མ་ཡིན་ཞེ་ན། 
རྒྱུ་དྲུག་གི་ཕྱིར་ཏེ། 
དེ་གཟུགས་ཀྱི་སྐུར་[^703K]སྣང་བ་དང་། 
སངས་རྒྱས་ཀྱི་འཁོར་གྱི་དཀྱིལ་འཁོར་ཚད་མེད་པ་དག་ན་ཐ་དད་པར་སྣང་བ་དང་། 
མོས་པ་ཇི་ལྟ་བ་བཞིན་དུ་མཐོང་བས་མ་ངེས་པའི་ངོ་བོ་ཉིད་དུ་སྣང་བ་དང་། 
གཞན་དང་གཞན་དུ་སྣང་བས། 
གཡོ་བའི་ངོ་བོ་ཉིད་དུ་སྣང་བ་དང་། 
བྱང་ཆུབ་སེམས་དཔའ་དང་། 
ཉན་ཐོས་དང་། 
ལྷག་ལ་སོགས་པ་འཁོར་སྣ་ཚོགས་དང་། 
འདྲེས་པས་[^704K]འདྲེས་པར་སྣང་བ་དང། 
ཀུན་གཞི་རྣམ་པར་ཤེས་པ་དང་། 
འཇུག་པའི་རྣམ་པར་ཤེས་པ་གཉིས་གནས་གྱུར་པས་མི་རིགས་པར་སྣང་བའི་ཕྱིར་ལོངས་སྤྱོད་རྫོགས་པ་ཉིད་ངོ་བོ་ཉིད་[^705K]ཀྱི་སྐུར་མི་རིགས་སོ། 
།སྤྲུལ་པའི་སྐུ་ནི་[^706K]ཅིའི་ཕྱིར་ངོ་བོ་ཉིད་ཀྱི་སྐུ་མ་ཡིན་ཞེ་ན། 
རྒྱུ་བརྒྱད་ཀྱི་ཕྱིར་ཏེ། 
བྱང་ཆུབ་སེམས་དཔའ་ཡུན་རིང་པོ་[^707K]ནས་མི་ཉམས་པའི་ཏིང་ངེ་འཛིན་ཐོབ་པ་རྣམས་དགའ་ལྡན་དང་མིའི་ནང་དུ་སྐྱེ་བར་མི་རིགས་སོ། 
།སྐྱེ་བ་དྲན་པ་རྣམས་ཡི་གེ་དང་། 
རྩིས་དང་། 
གྲངས་དང་། 
ལག་རྩིས་དང་། 
བཟོ་དང་། 
བསྟན་བཅོས་དང་། 
འདོད་པ་ལ་སྤྱོད་པ་དང་། 
ལོངས་སྤྱོད་མི་མཁྱེན་པ་མི་རིགས་སོ། 
།ཉེས་པར་བཤད་པ་དང་། 
ལེགས་པར་བཤད་པའི་ཆོས་བསྟན་པ་མི་[^708K]མཁྱེན་པ་རྣམས། 
གཞན་མུ་སྟེགས་ཅན་གྱི་གན་དུ་བཞུད་པ་མི་རིགས་སོ། 
།ཐེག་པ་གསུམ་གྱི་ལམ་གྱི་ཆོས་བཟང་པོ་མཁྱེན་པ་རྣམས་དཀའ་བ་སྤྱོད་པ་[^709K]མི་རིགས་སོ། 
།འཛམ་བུ་[^710K]གླིང་བྱེ་བ་ཕྲག་བརྒྱ་བོར་ཏེ་གཅིག་ཏུ་མངོན་པར་རྫོགས་པར་[^711K]བྱང་ཆུབ་པ་དང་། 
ཆོས་ཀྱི་འཁོར་ལོ་བསྐོར་བར་མི་རིགས་སོ། 
།གལ་ཏེ་མངོན་པར་རྫོགས་པར་བྱང་ཆུབ་པ་བསྟན་པའི་ཐབས་མེད་པར་ཡང་ལྷག་མ་རྣམས་སུ་སྤྲུལ་པ་རྣམས་ཀྱིས་སངས་རྒྱས་ཀྱི་མཛད་པ་མཛད་དོ་ཞེ་ན། 
འོ་ན་དགའ་ལྡན་ཉིད་དུ་མངོན་པར་རྫོགས་པར་སངས་རྒྱས་ལ། 
འཛམ་བུ་[^712K]གླིང་ཐམས་ཅད་མཚུངས་པར་སངས་རྒྱས་འབྱུང་བར་ཅིའི་ཕྱིར་མི་མངོན་ཞེ་ན། 
མི་མངོན་པ་ལས་ན་ལུང་དང་རིགས་པ་མེད་དོ། 
།སྤྲུལ་པ་མང་དུ་བྱུང་ན། 
འཇིག་རྟེན་ནི་གླིང་བཞི་པར་བསྡུས་པ་[^713K]ཡིན་པས་དེ་བཞིན་གཤེགས་པ་གཉིས་འཇིག་རྟེན་དུ་འབྱུང་བའི་མདོ་དང་འགལ་བ་མེད་དེ། 
འཁོར་ལོས་སྒྱུར་བའི་རྒྱལ་པོ་གཉིས་མི་འབྱུང་བ་བཞིན་ནོ། 
།འདིར་ཚིགས་སུ་བཅད་པ། 
སངས་རྒྱས་སྤྲུལ་པ་ཕྲ་བ་ནི། 
།རྣམ་ཀུན་མངོན་རྫོགས་བྱང་ཆུབ་པ། 
།ཀུན་ཏུ་བསྟན་པ་མཛད་པའི་ཕྱིར། 
།མཚུངས་པར་མང་པོ་མངལ་དུ་ཞུགས། 
།སེམས་ཅན་ཐམས་ཅད་ཀྱི་དོན་དུ་སྨོན་ལམ་བཏབ་པ་དང་། 
སྒྲུབ་པ་ཉིད་ཀྱིས་[^714K]བྱང་ཆུབ་ཆེན་པོ་ཡང་དག་པར་སྒྲུབ་པས་གཏན་དུ་ཡོངས་སུ་མྱ་ངན་ལས་འདའ་བ་མི་རུང་སྟེ། 
སྨོན་ལམ་བཏབ་པ་དང་། 
སྒྲུབ་པ་དོན་མེད་པར་འགྱུར་བའི་ཕྱིར་རོ། 
།ལོངས་སྤྱོད་རྫོགས་པ་དང་། 
སྤྲུལ་པའི་སྐུ་གཉིས་མི་རྟག་པའི་ཕྱིར། 
དེ་བཞིན་གཤེགས་པ་རྣམས་ཀྱི་སྐུ་རྟག་པའོ་ཞེས་ཇི་སྐད་དུ་བྱ་ཞེ་ན། 
རྒྱུ་མཐུན་པ་དང་སྤྲུལ་པའི་སྐུར་[^715K]ཆོས་ཀྱི་སྐུ་བརྟེན་པའི་[^716K]ཕྱིར་རོ། 
།ལོངས་སྤྱོད་རྫོགས་པ་རྒྱུན་མི་འཆད་པ་[^717K]དང་། 
སྤྲུལ་པ་ཡང་དང་ཡང་སྟོན་པས་རྟག་པ་ཉིད་དུ་རིག་པར་བྱ་སྟེ། 
རྟག་ཏུ་བདེ་བར་[^718K]སྤྱོད་དོ་ཞེས་བྱ་བ་བཞིན་ནོ། 
།རྟག་ཏུ་ཟས་སྦྱིན་པ་ཞེས་བྱ་བ་བཞིན་ནོ། 
།རྒྱུ་དྲུག་གིས་ནི་[^719K]སངས་རྒྱས་བཅོམ་ལྡན་འདས་རྣམས་སྤྲུལ་པའི་སྐུས་[^720K]གཏན་དུ་མི་བཞུགས་ཏེ། 
ཡོངས་སུ་སྨིན་པར་བྱ་བའི་[^721K]སེམས་ཅན་རྣམ་པར་གྲོལ་བར་མཛད་པས། 
མཛད་པ་ཡོངས་སུ་རྫོགས་པ་དང་། 
སངས་རྒྱས་ཀྱི་སྐུ་རྟག་པར་འདོད་པས་མྱ་ངན་ལས་འདས་པ་ལ་འདུན་པ་མེད་པ་བཟློག་པ་དང་། 
ཆོས་ཟབ་མོ་བསྟན་པ་ཁོང་དུ་མ་ཆུད་པས་སངས་རྒྱས་ལ་བརྙས་པ་[^722K]བཟློག་པ་དང་། 
རྒྱུན་དུ་མཐོང་ན་ཁྱད་དུ་བསད་པས་[^723K]སྤྲོ་བ་སྐྱེད་པ་[^724K]དང་། 
སྟོན་པ་མི་དམིགས་པས་སོ་སོ་རང་གིས་བརྩོན་འགྲུས་བསྐྱེད་པར་བྱ་བ་དང་། 
སོ་སོ་རང་བརྩོན་འགྲུས་མི་འདོར་བས་མྱུར་བ་ཉིད་དུ་ཡོངས་སུ་སྨིན་པར་བྱ་བའི་ཕྱིར་རོ། 
།འདིར་ཚིགས་སུ་བཅད་པ། 
མཛད་པ་རྫོགས་པར་གྱུར་པའི་ཕྱིར། 
།ཞི་བ་མི་འདོད་བཟློག་པའི་ཕྱིར། 
།སངས་རྒྱས་བརྙས་པ་བཟློག་པའི་ཕྱིར། 
།སྤྲོ་བ་བསྐྱེད་པར་བྱ་བའི་ཕྱིར། 
།སོ་སོ་རང་བརྩོན་བརྩམ་བྱའི་ཕྱིར། 
།མྱུར་དུ་ཡོངས་སུ་སྨིན་བྱའི་ཕྱིར། 
།སངས་རྒྱས་རྣམས་ནི་སྤྲུལ་པའི་སྐུས། 
།གཏན་དུ་བཞུགས་པར་མི་བཞེད་དོ། 
།སངས་རྒྱས་རྣམས་ཀྱི་ཆོས་ཀྱི་སྐུ། 
།ཐོག་མ་མེད་པའི་དུས་ནས་དཔག་ཏུ་མེད་དུ་ཟིན་ཀྱང་། 
དེའི་ཕྱིར་[^725K]འབད་པར་མི་བྱའོ། 
།འདིར་ཚིགས་སུ་བཅད་པ། 
གལ་ཏེ་སངས་རྒྱས་བརྙེས་པ་ཁྱད་མེད་དཔག་མེད་པ། 
།སེམས་ཅན་རྣམས་ཀྱི་དེར་འབད་ཉམས་པའི་རྒྱུ་ཡིན་ན། 
།བརྙེས་པ་རྟག་ཏུ་རྒྱུ་མེད་ཉིད་དུ་གྱུར་པའམ། 
།རྒྱུ་ཡི་རྒྱུན་གཅོད་པ་ནི་རིགས་པའི་[^726K]ཚུལ་མ་ཡིན། 
།ཐེག་པ་ཆེན་པོ་བསྡུས་པ། 
སློབ་དཔོན་ཆེན་པོ་[^727K]ཐོགས་མེད་ཀྱིས་མཛད་པ་རྫོགས་སོ། 
།པཎྜི་ཏ་ཛི་ན་མི་ཏྲ་དང་ཤཱི་ལེནྡྲ་བོ་[^728K]དྷི་དང་བན་དེ་ཡེ་ཤེས་སྡེས་བསྒྱུར་བའོ[^729K]། 
།

[^1K]: ས། སྣར་ཐང་།
[^2K]: །བམ་པོ་དང་པོ།བཅོམ་ལྡན་འདས་འཕགས་པ་འོད་དཔག་ཏུ་མེད་པ་དང། ཞེས་པར་མ་གཞན་ནང་མེད།
[^3K]: ཞེས་ཤེས་བྱའི། སྣར་ཐང་། པེ་ཅིན།
[^4K]: ཞེས་ཤེས་བྱའི། སྣར་ཐང་། པེ་ཅིན།
[^5K]: མཚན། སྣར་ཐང་། པེ་ཅིན།
[^6K]: ཁྱད། པེ་ཅིན།
[^7K]: དེ་ལ། ཞེས་པར་མ་གཞན་ནང་མེད།
[^8K]: སྒོམ་པ། སྣར་ཐང་། པེ་ཅིན།
[^9K]: ཀྱིས། ཅོ་ནེ། སྣར་ཐང་།
[^10K]: མདོའི། སྣར་ཐང་། པེ་ཅིན།
[^11K]: ཀྱིས། སྣར་ཐང་།
[^12K]: དེས། སྣར་ཐང་། པེ་ཅིན།
[^13K]: བཅུ། སྣར་ཐང་། པེ་ཅིན།
[^14K]: སྒོམ་པར། སྣར་ཐང་། པེ་ཅིན།
[^15K]: ནོ། ཅོ་ནེ།
[^16K]: རྣམས། ཞེས་པར་མ་གཞན་ནང་མེད།
[^17K]: ལ། སྣར་ཐང་། པེ་ཅིན།
[^18K]: དཀར། སྣར་ཐང་། པེ་ཅིན།
[^19K]: གོ་རིམ། སྣར་ཐང་། པེ་ཅིན།
[^20K]: སེམས་དཔའ། སྣར་ཐང་། པེ་ཅིན།
[^21K]: དབང། སྣར་ཐང་།
[^22K]: མཁས་པ་པར་བྱ་བའི་ཕྱིར། སྣར་ཐང་། པེ་ཅིན།
[^23K]: ལ། སྣར་ཐང་། པེ་ཅིན།
[^24K]: རྟོག་པ། སྣར་ཐང་། པེ་ཅིན།
[^25K]: གཟུང་བའི། སྣར་ཐང་། པེ་ཅིན།
[^26K]: ཐོབ་པར། སྣར་ཐང་། པེ་ཅིན།
[^27K]: དངོས་པོར། སྣར་ཐང་། པེ་ཅིན།
[^28K]: ཆུ་བོ་བཞིན་དུ། སྣར་ཐང་། པེ་ཅིན།
[^29K]: ཐམས་ཅད། སྣར་ཐང་། པེ་ཅིན།
[^30K]: གཟུང་བ། སྣར་ཐང་། པེ་ཅིན།
[^31K]: ་།ལུས་ཐམས་ཅད་ཉེ་བར་ལེན་པའི་གནས་སུ་འགྱུར་བའི་ཕྱིར། ཞེས་པར་མ་གཞན་ནང་མེད།
[^32K]: གཟུང་བ། པེ་ཅིན།
[^33K]: དེ་ལྟ་བས། སྣར་ཐང་། པེ་ཅིན།
[^34K]: ཀྱི། སྣར་ཐང་། པེ་ཅིན།
[^35K]: ཐག་པ། སྣར་ཐང་། པེ་ཅིན།
[^36K]: དག། སྣར་ཐང་། པེ་ཅིན།
[^37K]: སེམས་པའི། སྣར་ཐང་། པེ་ཅིན།
[^38K]: གྱིས། སྣར་ཐང་། པེ་ཅིན།
[^39K]: མེད་པ་པ། སྣར་ཐང་། པེ་ཅིན།
[^40K]: ང་བོ། སྣར་ཐང་། པེ་ཅིན།
[^41K]: མ་རིག་པ། སྣར་ཐང་།
[^42K]: མེད་པར། སྣར་ཐང་། པེ་ཅིན།
[^43K]: གྱུར། སྣར་ཐང་། པེ་ཅིན།
[^44K]: རྣམ་པ། ཞེས་པར་མ་གཞན་ནང་མེད།
[^45K]: ནི། སྣར་ཐང་།
[^46K]: འཁྱུད་པ། སྣར་ཐང་། པེ་ཅིན།
[^47K]: ནི། ཞེས་པར་མ་གཞན་ནང་མེད།
[^48K]: ཤེས། སྣར་ཐང་། པེ་ཅིན།
[^49K]: ཀྱི། སྣར་ཐང་། པེ་ཅིན།
[^50K]: བསགས་པའི། སྣར་ཐང་། པེ་ཅིན།
[^51K]: ལྷག་པར། ཞེས་པར་མ་གཞན་ནང་མེད།
[^52K]: རྣམ་པར་གྲོལ་བ་རབ་ཏུ་གྲུབ་པའི། ཞེས་པར་མ་གཞན་ནང་མེད།
[^53K]: ལྷག་པར། ཞེས་པར་མ་གཞན་ནང་མེད།
[^54K]: དེ། ཞེས་པར་མ་གཞན་ནང་མེད།
[^55K]: གཞིའི། སྣར་ཐང་། པེ་ཅིན།
[^56K]: དགའ། སྣར་ཐང་།
[^57K]: ཡང། ཞེས་པར་མ་གཞན་ནང་མེད།
[^58K]: རྣ་བའི། སྣར་ཐང་།
[^59K]: གཏོད་པ། སྣར་ཐང་།
[^60K]: དང། ཞེས་པར་མ་གཞན་ནང་མེད།
[^61K]: དག། སྣར་ཐང་། པེ་ཅིན།
[^62K]: བཞག་པའི། པེ་ཅིན།
[^63K]: བཞག་པ། སྣར་ཐང་། པེ་ཅིན།
[^64K]: གཟུང། པེ་ཅིན།
[^65K]: མེད་པར་དག། སྣར་ཐང་།
[^66K]: དོ། སྣར་ཐང་། པེ་ཅིན།
[^67K]: རྣམ་པ། སྣར་ཐང་། པེ་ཅིན།
[^68K]: ཞི་བར། སྣར་ཐང་།
[^69K]: ཅེས། སྣར་ཐང་། པེ་ཅིན།
[^70K]: ལྟ། སྣར་ཐང་། པེ་ཅིན།
[^71K]: ཡིན། སྣར་ཐང་།
[^72K]: ཟིན་པས། སྣར་ཐང་། པེ་ཅིན།
[^73K]: འབྱུང་བ། པེ་ཅིན།
[^74K]: ཚིགས། སྣར་ཐང་།
[^75K]: གདུང། སྣར་ཐང་།
[^76K]: དེ། ཞེས་པར་མ་གཞན་ནང་མེད།
[^77K]: ཉིད། ཞེས་པར་མ་གཞན་ནང་མེད།
[^78K]: བག། སྣར་ཐང་། པེ་ཅིན།
[^79K]: ཚིག་གུའི། སྣར་ཐང་། པེ་ཅིན།
[^80K]: སུ། སྣར་ཐང་། པེ་ཅིན།
[^81K]: ཚོགས། སྣར་ཐང་།
[^82K]: བསྡུས། སྣར་ཐང་། པེ་ཅིན།
[^83K]: བྱུང་བ། སྣར་ཐང་། པེ་ཅིན།
[^84K]: དབྱེ་པ། སྣར་ཐང་། པེ་ཅིན།
[^85K]: དབྱེ་པའི། སྣར་ཐང་། པེ་ཅིན།
[^86K]: འབྱུང་པ། སྣར་ཐང་། པེ་ཅིན།
[^87K]: བཅུ་གཉིས་པ། སྣར་ཐང་། པེ་ཅིན།
[^88K]: དབང་ཕྱུག་གིས་སྤྲུལ་པའི། སྣར་ཐང་། པེ་ཅིན།
[^89K]: སྤྲུལ་གི། སྣར་ཐང་། པེ་ཅིན།
[^90K]: །།ཁ་ཅིག་ནི་བདག་གི་རྒྱུ་ལས་བྱུང་བ་ཉིད་དུ་རྟོག། ཅོ་ནེ།
[^91K]: ལ། ཞེས་པར་མ་གཞན་ནང་མེད།
[^92K]: ནས། སྣར་ཐང་། པེ་ཅིན།
[^93K]: ནི། སྣར་ཐང་།
[^94K]: བཞིན། ཞེས་པར་མ་གཞན་ནང་མེད།
[^95K]: མེད་པ་པར་འབྱུང་བར། སྣར་ཐང་། པེ་ཅིན།
[^96K]: འབྱུང། སྣར་ཐང་། པེ་ཅིན།
[^97K]: འགལ་བའི། སྣར་ཐང་། པེ་ཅིན།
[^98K]: ཏེ། སྣར་ཐང་། པེ་ཅིན།
[^99K]: སྐྱེད་པ། སྣར་ཐང་། པེ་ཅིན།
[^100K]: ཉིད་ནི། ཞེས་པར་མ་གཞན་ནང་མེད།
[^101K]: བཏབ་པའམ། སྣར་ཐང་། པེ་ཅིན།
[^102K]: འཇིག། སྣར་ཐང་། པེ་ཅིན།
[^103K]: གྱིས། སྣར་ཐང་། པེ་ཅིན།
[^104K]: སྤྱོད། སྣར་ཐང་། པེ་ཅིན།
[^105K]: བརྟག། སྣར་ཐང་།
[^106K]: དག། སྣར་ཐང་། པེ་ཅིན།
[^107K]: གི། སྣར་ཐང་། པེ་ཅིན།
[^108K]: ཀྱི། སྣར་ཐང་། པེ་ཅིན།
[^109K]: རྣམས་པ། སྣར་ཐང་། པེ་ཅིན།
[^110K]: འགྲོ་བ། པེ་ཅིན།
[^111K]: ཅི། སྣར་ཐང་། པེ་ཅིན།
[^112K]: དེ་དག་ཉིད། སྣར་ཐང་། པེ་ཅིན།
[^113K]: གྱི། སྣར་ཐང་། པེ་ཅིན།
[^114K]: ལ་སོགས་སྤྱོད། སྣར་ཐང་། པེ་ཅིན།
[^115K]: རྟེན་པའི། སྣར་ཐང་། པེ་ཅིན།
[^116K]: བྱུང་བ་འགགས་པ། སྣར་ཐང་། པེ་ཅིན།
[^117K]: ཉིད་པའི། སྣར་ཐང་། པེ་ཅིན།
[^118K]: ཉེ་པའི། སྣར་ཐང་། པེ་ཅིན།
[^119K]: ཉོན་མོངས་པ་དང་ཉེ་བའི། ཞེས་པར་མ་གཞན་ནང་མེད།
[^120K]: ངོ། སྣར་ཐང་། པེ་ཅིན།
[^121K]: ཇི་ལྟར་དེ། སྣར་ཐང་། པེ་ཅིན།
[^122K]: མེད་པ་པ། སྣར་ཐང་།
[^123K]: ཤེས་པ། སྣར་ཐང་། པེ་ཅིན།
[^124K]: འགགས་པ། སྣར་ཐང་། པེ་ཅིན།
[^125K]: འཇིག་རྟེན་པའི། སྣར་ཐང་། པེ་ཅིན།
[^126K]: མི། སྣར་ཐང་། པེ་ཅིན།
[^127K]: འགག། སྣར་ཐང་། པེ་ཅིན།
[^128K]: ལ། ཞེས་པར་མ་གཞན་ནང་མེད།
[^129K]: ཀྱིས། སྣར་ཐང་། པེ་ཅིན།
[^130K]: ལས། སྣར་ཐང་། པེ་ཅིན།
[^131K]: བཞུག་པ། སྣར་ཐང་། བཞུགས་པ། པེ་ཅིན།
[^132K]: ཡིན། སྣར་ཐང་།
[^133K]: ཡིན་པ། སྣར་ཐང་། པེ་ཅིན།
[^134K]: རེ་རྐན། སྣར་ཐང་། པེ་ཅིན།
[^135K]: ནི། ཞེས་པར་མ་གཞན་ནང་མེད།
[^136K]: སྟེ་དེ། ཞེས་པར་མ་གཞན་ནང་མེད།
[^137K]: སྦྱོར་བ། སྣར་ཐང་། པེ་ཅིན།
[^138K]: གྱི། ཞེས་པར་མ་གཞན་ནང་མེད།
[^139K]: སྐྱེས་པ། སྣར་ཐང་། པེ་ཅིན།
[^140K]: དེ་བས་ན། སྣར་ཐང་། པེ་ཅིན།
[^141K]: ཀྱི། སྣར་ཐང་།
[^142K]: སྦྱོར། སྣར་ཐང་། པེ་ཅིན།
[^143K]: འགགས་པ། སྣར་ཐང་། པེ་ཅིན།
[^144K]: རབ་ཏུ། སྣར་ཐང་། པེ་ཅིན།
[^145K]: ས། སྣར་ཐང་། པེ་ཅིན།
[^146K]: དེ་ལྟ་བས། སྣར་ཐང་། པེ་ཅིན།
[^147K]: མ། པེ་ཅིན།
[^148K]: ལ་བརྟེན་པ། ཞེས་པར་མ་གཞན་ནང་མེད།
[^149K]: སྩལ་པ་ན། སྣར་ཐང་། པེ་ཅིན།
[^150K]: རབ་ཏུ། སྣར་ཐང་། པེ་ཅིན།
[^151K]: ལྡན་པ། སྣར་ཐང་། པེ་ཅིན།
[^152K]: ལྡན་པ། སྣར་ཐང་། པེ་ཅིན།
[^153K]: འགགས་པ། སྣར་ཐང་། པེ་ཅིན།
[^154K]: ཡིན་པ། སྣར་ཐང་། པེ་ཅིན།
[^155K]: ན། ཞེས་པར་མ་གཞན་ནང་མེད།
[^156K]: འདུས་པའི། སྣར་ཐང་།
[^157K]: དེ་ལ། ཞེས་པར་མ་གཞན་ནང་མེད།
[^158K]: འབྲིང་པོ། པེ་ཅིན།
[^159K]: འབྲིང། སྣར་ཐང་། པེ་ཅིན།
[^160K]: ལྟ། སྣར་ཐང་། པེ་ཅིན།
[^161K]: དེ། སྣར་ཐང་། པེ་ཅིན།
[^162K]: འབྲིང། སྣར་ཐང་། པེ་ཅིན།
[^163K]: འབྲིང། སྣར་ཐང་།
[^164K]: ཡང། སྣར་ཐང་། པེ་ཅིན།
[^165K]: ཡང། ཞེས་པར་མ་གཞན་ནང་མེད།
[^166K]: ཏུ། ཞེས་པར་མ་གཞན་ནང་མེད།
[^167K]: རྣམས། ཞེས་པར་མ་གཞན་ནང་མེད།
[^168K]: རྒྱུན་པ་ནི། སྣར་ཐང་། པེ་ཅིན།
[^169K]: མངོན་པར་འགྲུབ་པ། སྣར་ཐང་། པེ་ཅིན།
[^170K]: ལྟ། སྣར་ཐང་། པེ་ཅིན།
[^171K]: འཇུག་པར། སྣར་ཐང་། པེ་ཅིན།
[^172K]: འདུ་ཤེས། སྣར་ཐང་། པེ་ཅིན།
[^173K]: བསྟེན་པར། སྣར་ཐང་། པེ་ཅིན།
[^174K]: ཉིད། ཞེས་པར་མ་གཞན་ནང་མེད།
[^175K]: ཐམས་ཅད། སྣར་ཐང་།
[^176K]: གསལ་བ། སྣར་ཐང་། བསལ་བ། པེ་ཅིན།
[^177K]: སྨིན་པས། སྣར་ཐང་། པེ་ཅིན།
[^178K]: ལ། ཞེས་པར་མ་གཞན་ནང་མེད།
[^179K]: ཀྱི། སྣར་ཐང་། པེ་ཅིན།
[^180K]: ཐུན་མོངས། པེ་ཅིན།
[^181K]: འགག། སྣར་ཐང་། པེ་ཅིན།
[^182K]: འབྱུང་བས། སྣར་ཐང་། པེ་ཅིན།
[^183K]: གྱི། སྣར་ཐང་། པེ་ཅིན།
[^184K]: གཏན་པའི། སྣར་ཐང་།
[^185K]: གཏོན་པའི། སྣར་ཐང་། པེ་ཅིན།
[^186K]: གྱི། སྣར་ཐང་། པེ་ཅིན།
[^187K]: མ། སྣར་ཐང་། པེ་ཅིན།
[^188K]: བལྟ། སྣར་ཐང་། པེ་ཅིན།
[^189K]: རྟག་པ་ཡི། སྣར་ཐང་།
[^190K]: དང། ཞེས་པར་མ་གཞན་ནང་མེད།
[^191K]: ཀྱི། སྣར་ཐང་། པེ་ཅིན།
[^192K]: ཡང་དག་པར། སྣར་ཐང་།
[^193K]: བྱ་པ། སྣར་ཐང་། པེ་ཅིན།
[^194K]: རྨོས་པས། སྣར་ཐང་། པེ་ཅིན།
[^195K]: ཡང། ཞེས་པར་མ་གཞན་ནང་མེད།
[^196K]: གྱི། སྣར་ཐང་། པེ་ཅིན།
[^197K]: མི་འབྱུང་གི་སད་པ་ལ། ཞེས་པར་མ་གཞན་ནང་མེད།
[^198K]: རིག་པས། སྣར་ཐང་། པེ་ཅིན།
[^199K]: གྱི། སྣར་ཐང་། པེ་ཅིན།
[^200K]: ཀྱི། སྣར་ཐང་། པེ་ཅིན།
[^201K]: ཀྱི། སྣར་ཐང་། པེ་ཅིན།
[^202K]: རིག་པ། སྣར་ཐང་། པེ་ཅིན།
[^203K]: བསམ་པ། སྣར་ཐང་།
[^204K]: དད་པས། པེ་ཅིན།
[^205K]: རིག། སྣར་ཐང་། པེ་ཅིན།
[^206K]: རིག་པས། སྣར་ཐང་། པེ་ཅིན།
[^207K]: བསྟེན་པར། སྣར་ཐང་། པེ་ཅིན།
[^208K]: གྱི། སྣར་ཐང་། པེ་ཅིན།
[^209K]: གནས། སྣར་ཐང་། པེ་ཅིན།
[^210K]: ནི་མི། ཞེས་པར་མ་གཞན་ནང་མེད།
[^211K]: རིག་པ་དང། སྣར་ཐང་། པེ་ཅིན།
[^212K]: རིག། སྣར་ཐང་། པེ་ཅིན།
[^213K]: ། རྣམ་རིག་གཟུགས་ཅན་ཡིན་པར་འདོད། །མེད་པར་གྱུར་ན། སྣར་ཐང་། པེ་ཅིན།
[^214K]: ་།_འཇིག་རྟེན་གྱི་ཁམས་དཔག་ཏུ་མེད་པ་དང་།_། ཞེས་པར་མ་གཞན་ནང་མེད།
[^215K]: ཐ་དད། སྣར་ཐང་། པེ་ཅིན།
[^216K]: བཟུང་བ། སྣར་ཐང་།
[^217K]: བར་དུ། སྣར་ཐང་། པེ་ཅིན།
[^218K]: གྱི་སྟེ། སྣར་ཐང་། པེ་ཅིན།
[^219K]: ནི། ཞེས་པར་མ་གཞན་ནང་མེད།
[^220K]: དོན་པའི་ཕྱིར་རོ། སྣར་ཐང་། པེ་ཅིན།
[^221K]: ཀྱི། སྣར་ཐང་། པེ་ཅིན།
[^222K]: ནས། ཞེས་པར་མ་གཞན་ནང་མེད།
[^223K]: གྱི། སྣར་ཐང་། པེ་ཅིན།
[^224K]: གང། ཞེས་པར་མ་གཞན་ནང་མེད།
[^225K]: རིག་པར། སྣར་ཐང་། པེ་ཅིན།
[^226K]: རྟོག་པར། སྣར་ཐང་། པེ་ཅིན།
[^227K]: སེམས་དཔའ། སྣར་ཐང་། པེ་ཅིན།
[^228K]: ནི། ཞེས་པར་མ་གཞན་ནང་མེད།
[^229K]: ནས། སྣར་ཐང་། པེ་ཅིན།
[^230K]: གདུལ། སྣར་ཐང་།
[^231K]: རྟོན་པའོ། སྣར་ཐང་། པེ་ཅིན།
[^232K]: སྐྱེ་གནས། སྣར་ཐང་། པེ་ཅིན།
[^233K]: རྣམ་པར། ཞེས་པར་མ་གཞན་ནང་མེད།
[^234K]: བརྟེན། སྣར་ཐང་། པེ་ཅིན།
[^235K]: དེའི། ཞེས་པར་མ་གཞན་ནང་མེད།
[^236K]: དེ་ལྟ་ན། སྣར་ཐང་། པེ་ཅིན།
[^237K]: འདི་དག་ནི་རྣམ་པར་རིག་པ། ཞེས་པར་མ་གཞན་ནང་མེད།
[^238K]: དོན། ཞེས་པར་མ་གཞན་ནང་མེད།
[^239K]: རྣམ་པར། ཞེས་པར་མ་གཞན་ནང་མེད།
[^240K]: དོན། ཞེས་པར་མ་གཞན་ནང་མེད།
[^241K]: ཟོབ་པར་གྲུབ་པ། སྣར་ཐང་། པེ་ཅིན།
[^242K]: སྐྱེ། སྣར་ཐང་།
[^243K]: གྱི། སྣར་ཐང་། པེ་ཅིན།
[^244K]: རྟག་པར། སྣར་ཐང་།
[^245K]: བརྟག་པའི། ཅོ་ནེ།
[^246K]: བརྟགས་པར་བྱ་བ། སྣར་ཐང་། པེ་ཅིན།
[^247K]: རྟོགས་པ། སྣར་ཐང་། པེ་ཅིན།
[^248K]: རྟོགས་པ། སྣར་ཐང་། པེ་ཅིན།
[^249K]: བྱུང་བའོ། སྣར་ཐང་། པེ་ཅིན།
[^250K]: གི། སྣར་ཐང་། པེ་ཅིན།
[^251K]: རྟགས་པ། སྣར་ཐང་། པེ་ཅིན།
[^252K]: ན། ཞེས་པར་མ་གཞན་ནང་མེད།
[^253K]: རྟོག། སྣར་ཐང་། པེ་ཅིན།
[^254K]: ཀྱི། སྣར་ཐང་། པེ་ཅིན།
[^255K]: མཐོང་བ། སྣར་ཐང་། པེ་ཅིན།
[^256K]: གི། སྣར་ཐང་། པེ་ཅིན།
[^257K]: ཡང། ཞེས་པར་མ་གཞན་ནང་མེད།
[^258K]: ཡིན་པ། སྣར་ཐང་། པེ་ཅིན།
[^259K]: རྣམ་གྲངས་ཀྱིས་ན། ཞེས་པར་མ་གཞན་ནང་མེད།
[^260K]: རྣམ་གྲངས་ཀྱིས་ན། སྣར་ཐང་། པེ་ཅིན།
[^261K]: རྟག་པའོ། སྣར་ཐང་། པེ་ཅིན།
[^262K]: གི། སྣར་ཐང་། པེ་ཅིན།
[^263K]: རྟགས་པ། སྣར་ཐང་།
[^264K]: བཏན། སྣར་ཐང་།
[^265K]: མ། ཞེས་པར་མ་གཞན་ནང་མེད།
[^266K]: ཏུ། ཞེས་པར་མ་གཞན་ནང་མེད།
[^267K]: གྲུབ་པ་ཉིད་ཀྱི་ཡོངས་སུ། སྣར་ཐང་། པེ་ཅིན།
[^268K]: ཞེས་བྱའོ། སྣར་ཐང་། པེ་ཅིན།
[^269K]: རྟོགས་པ། སྣར་ཐང་། པེ་ཅིན།
[^270K]: ནི། ཞེས་པར་མ་གཞན་ནང་མེད།
[^271K]: ནི། ཞེས་པར་མ་གཞན་ནང་མེད།
[^272K]: རྟོག་པའི། སྣར་ཐང་། པེ་ཅིན།
[^273K]: གཉིས། སྣར་ཐང་། པེ་ཅིན།
[^274K]: ནི། ཞེས་པར་མ་གཞན་ནང་མེད།
[^275K]: ཞེས་བྱའོ། སྣར་ཐང་།
[^276K]: དགའ་བ། སྣར་ཐང་། པེ་ཅིན།
[^277K]: ཀྱི། སྣར་ཐང་། པེ་ཅིན།
[^278K]: ལ་སོགས་པ། སྣར་ཐང་། པེ་ཅིན།
[^279K]: གྱི། སྣར་ཐང་། པེ་ཅིན།
[^280K]: ལྟ་བར། སྣར་ཐང་། པེ་ཅིན།
[^281K]: མཚན་ཉིད། སྣར་ཐང་།
[^282K]: དངོས་པོ། སྣར་ཐང་། པེ་ཅིན།
[^283K]: སེམས་པའི། སྣར་ཐང་།
[^284K]: ཀྱི། སྣར་ཐང་། པེ་ཅིན།
[^285K]: ཞེས་བྱའོ། སྣར་ཐང་། པེ་ཅིན།
[^286K]: ཞེས་བྱའོ། སྣར་ཐང་། པེ་ཅིན།
[^287K]: ཞེས་བྱ་བ། སྣར་ཐང་།
[^288K]: བརྟགས། སྣར་ཐང་། པེ་ཅིན།
[^289K]: གྱི། སྣར་ཐང་། པེ་ཅིན།
[^290K]: ཀྱི། སྣར་ཐང་། པེ་ཅིན།
[^291K]: ངོ་བོ་ངོ་བོ་ཉིད་ཉིད། པེ་ཅིན།
[^292K]: ཡིན། ཞེས་པར་མ་གཞན་ནང་མེད།
[^293K]: གི། སྣར་ཐང་། པེ་ཅིན།
[^294K]: ཏུ། ཞེས་པར་མ་གཞན་ནང་མེད།
[^295K]: མ། ཞེས་པར་མ་གཞན་ནང་མེད།
[^296K]: གི། སྣར་ཐང་། པེ་ཅིན།
[^297K]: གང། ཞེས་པར་མ་གཞན་ནང་མེད།
[^298K]: ཅི། སྣར་ཐང་། པེ་ཅིན།
[^299K]: མེད། སྣར་ཐང་།
[^300K]: འགལ་བར། སྣར་ཐང་། པེ་ཅིན།
[^301K]: མེད། ཞེས་པར་མ་གཞན་ནང་མེད།
[^302K]: འདྲ་བ། སྣར་ཐང་། པེ་ཅིན།
[^303K]: དེ། ཞེས་པར་མ་གཞན་ནང་མེད།
[^304K]: ཀྱི་ཐམས་ཅད། ཞེས་པར་མ་གཞན་ནང་མེད།
[^305K]: མིན། སྣར་ཐང་།
[^306K]: ཀྱི། སྣར་ཐང་། པེ་ཅིན།
[^307K]: ཏུ། ཞེས་པར་མ་གཞན་ནང་མེད།
[^308K]: གྱི། སྣར་ཐང་། པེ་ཅིན།
[^309K]: རྣམ་པར། ཞེས་པར་མ་གཞན་ནང་མེད།
[^310K]: རྣམ་པར། ཞེས་པར་མ་གཞན་ནང་མེད།
[^311K]: ཡིན། སྣར་ཐང་། པེ་ཅིན།
[^312K]: གི། སྣར་ཐང་། པེ་ཅིན།
[^313K]: རྟེན། སྣར་ཐང་། པེ་ཅིན།
[^314K]: རྨོས་པའི། སྣར་ཐང་། པེ་ཅིན།
[^315K]: མེད་ན་མེད་པ། སྣར་ཐང་། པེ་ཅིན།
[^316K]: ཐ་དད། སྣར་ཐང་།
[^317K]: འབྱུང། ཞེས་པར་མ་གཞན་ནང་མེད།
[^318K]: ལྟ་བ། ཅོ་ནེ།
[^319K]: མ། ཞེས་པར་མ་གཞན་ནང་མེད།
[^320K]: ཀྱིས། ཞེས་པར་མ་གཞན་ནང་མེད།
[^321K]: ལ། སྣར་ཐང་། པེ་ཅིན།
[^322K]: མ། སྣར་ཐང་། པེ་ཅིན།
[^323K]: མ། སྣར་ཐང་། པེ་ཅིན།
[^324K]: དེ། ཞེས་པར་མ་གཞན་ནང་མེད།
[^325K]: རྟོགས་པའི། སྣར་ཐང་། པེ་ཅིན།
[^326K]: རེག་པས། སྣར་ཐང་། པེ་ཅིན།
[^327K]: ནི། ཞེས་པར་མ་གཞན་ནང་མེད།
[^328K]: རྟོགས་པའི། སྣར་ཐང་། པེ་ཅིན།
[^329K]: ཀྱིས། སྣར་ཐང་། པེ་ཅིན།
[^330K]: རེག་པས། སྣར་ཐང་། པེ་ཅིན།
[^331K]: ནི། ཞེས་པར་མ་གཞན་ནང་མེད།
[^332K]: མི་བརྟག་པ། སྣར་ཐང་། པེ་ཅིན།
[^333K]: བརྟག་པའོ། སྣར་ཐང་། པེ་ཅིན།
[^334K]: སྡུག་བསྔལ། སྣར་ཐང་། པེ་ཅིན།
[^335K]: མི་དགེ། སྣར་ཐང་། པེ་ཅིན།
[^336K]: བཟོད་མ། སྣར་ཐང་། པེ་ཅིན།
[^337K]: བཟོད་མ། སྣར་ཐང་། པེ་ཅིན།
[^338K]: གྱི། སྣར་ཐང་། པེ་ཅིན།
[^339K]: དང། སྣར་ཐང་། པེ་ཅིན།
[^340K]: གི། སྣར་ཐང་། པེ་ཅིན།
[^341K]: བརྟག་པ། པེ་ཅིན།
[^342K]: མེད་མིན། སྣར་ཐང་། པེ་ཅིན།
[^343K]: བསྟེན། སྣར་ཐང་།
[^344K]: བསྟེན། སྣར་ཐང་།
[^345K]: བརྗོད། སྣར་ཐང་།
[^346K]: མཛད་པ། སྣར་ཐང་།
[^347K]: བཟུང་བ། སྣར་ཐང་། པེ་ཅིན།
[^348K]: ཉིད། སྣར་ཐང་། པེ་ཅིན།
[^349K]: བཞེད། སྣར་ཐང་། པེ་ཅིན།
[^350K]: བཟོད། པེ་ཅིན།
[^351K]: བཞི། སྣར་ཐང་།
[^352K]: ལས། སྣར་ཐང་། པེ་ཅིན།
[^353K]: གཟུང་བས། སྣར་ཐང་། པེ་ཅིན།
[^354K]: མེད་པར། སྣར་ཐང་། པེ་ཅིན།
[^355K]: འདི་སྙེད། སྣར་ཐང་། པེ་ཅིན།
[^356K]: གསུང་བ། སྣར་ཐང་། པེ་ཅིན།
[^357K]: ཏེ། སྣར་ཐང་། པེ་ཅིན།
[^358K]: ཀྱིས། སྣར་ཐང་། པེ་ཅིན།
[^359K]: དག་པ། སྣར་ཐང་།
[^360K]: ལྟ་བ། སྣར་ཐང་། པེ་ཅིན།
[^361K]: རྟགས་པ། པེ་ཅིན།
[^362K]: གྱིས། སྣར་ཐང་། པེ་ཅིན།
[^363K]: སྤྱོད་པའི། སྣར་ཐང་། པེ་ཅིན།
[^364K]: ཟློག་པའི། སྣར་ཐང་། པེ་ཅིན།
[^365K]: ཐམས་ཅད་པས། སྣར་ཐང་།
[^366K]: ཀྱིས། སྣར་ཐང་། པེ་ཅིན།
[^367K]: མཉམ་པར་ཉིད། སྣར་ཐང་།
[^368K]: ཀྱིས། སྣར་ཐང་། པེ་ཅིན།
[^369K]: འདི། སྣར་ཐང་། པེ་ཅིན།
[^370K]: འདི་ནི། ཞེས་པར་མ་གཞན་ནང་མེད།
[^371K]: ཀྱིས། སྣར་ཐང་། པེ་ཅིན།
[^372K]: གནས། སྣར་ཐང་། པེ་ཅིན།
[^373K]: ཀྱི། སྣར་ཐང་། པེ་ཅིན།
[^374K]: བྱེད་པའི། སྣར་ཐང་། པེ་ཅིན།
[^375K]: ཀྱིས། སྣར་ཐང་།
[^376K]: གྲུབ་པའི། སྣར་ཐང་། པེ་ཅིན།
[^377K]: ཀྱིས། སྣར་ཐང་། པེ་ཅིན།
[^378K]: ཀྱིས། སྣར་ཐང་། པེ་ཅིན།
[^379K]: གྱིས། སྣར་ཐང་། པེ་ཅིན།
[^380K]: བདེ་བར། སྣར་ཐང་། པེ་ཅིན།
[^381K]: བཟད་པ། སྣར་ཐང་།
[^382K]: གྱིས། སྣར་ཐང་། པེ་ཅིན།
[^383K]: གྱིས། སྣར་ཐང་། པེ་ཅིན།
[^384K]: ཡང་དག། སྣར་ཐང་།
[^385K]: ཅིའི་ཕྱིར། སྣར་ཐང་། པེ་ཅིན།
[^386K]: ཏུ། སྣར་ཐང་། པེ་ཅིན།
[^387K]: གིས། སྣར་ཐང་། པེ་ཅིན།
[^388K]: གྱིས། སྣར་ཐང་། པེ་ཅིན།
[^389K]: གསལ་བའི། སྣར་ཐང་། པེ་ཅིན།
[^390K]: བཤེས་གསྙེན། སྣར་ཐང་། པེ་ཅིན།
[^391K]: སྤྱོང་བ། སྣར་ཐང་། པེ་ཅིན།
[^392K]: བརྩེན་པ། སྣར་ཐང་།
[^393K]: རྟོག་པ། སྣར་ཐང་། པེ་ཅིན།
[^394K]: ཀྱིས། པེ་ཅིན།
[^395K]: སྟེ། ཚིགས་བུའོ། སྣར་ཐང་། སྟེབུའོ། ཚིག། པེ་ཅིན།
[^396K]: བྱ་སྟེ། སྣར་ཐང་། པེ་ཅིན།
[^397K]: ལས། སྣར་ཐང་། པེ་ཅིན།
[^398K]: བྱའོ། སྣར་ཐང་། པེ་ཅིན།
[^399K]: དག། སྣར་ཐང་།
[^400K]: ཀྱིས། སྣར་ཐང་། པེ་ཅིན།
[^401K]: ཀྱིས། སྣར་ཐང་། པེ་ཅིན།
[^402K]: ཟློག་པའི། སྣར་ཐང་། པེ་ཅིན།
[^403K]: ཟློག་པའི། སྣར་ཐང་། པེ་ཅིན།
[^404K]: ཆད་པར། སྣར་ཐང་།
[^405K]: ཀྱི། སྣར་ཐང་། པེ་ཅིན།
[^406K]: གཟུང། སྣར་ཐང་། པེ་ཅིན།
[^407K]: གཟུང། སྣར་ཐང་། པེ་ཅིན།
[^408K]: ཐེག་པ་ཆེན་པོ་བསྡུས་པ་ལས་ཤེས་བྱའི་མཚན་ཉིད་དེ་ལེའུ་གཉིས་པ་རྫོགས་སོ།_།།_། ཞེས་པར་མ་གཞན་ནང་མེད།
[^409K]: ལྟ། སྣར་ཐང་།
[^410K]: བརྗོད་པ། སྣར་ཐང་། པེ་ཅིན།
[^411K]: བརྩམས་པའི། སྣར་ཐང་། པེ་ཅིན།
[^412K]: ཀྱིས། སྣར་ཐང་། པེ་ཅིན།
[^413K]: བརྩམས་པའི། སྣར་ཐང་། པེ་ཅིན།
[^414K]: ཇི་ལྟར། ཞེས་པར་མ་གཞན་ནང་མེད།
[^415K]: གི། སྣར་ཐང་། པེ་ཅིན།
[^416K]: གྱི། སྣར་ཐང་། པེ་ཅིན།
[^417K]: བསམས་པ། སྣར་ཐང་། པེ་ཅིན།
[^418K]: གཅད་པ། སྣར་ཐང་།
[^419K]: ཀྱིས། སྣར་ཐང་། པེ་ཅིན།
[^420K]: ལྡན་པར། སྣར་ཐང་། པེ་ཅིན།
[^421K]: ཀྱི། སྣར་ཐང་། པེ་ཅིན།
[^422K]: དེ་ལྟར་གྱུར་པ། ཞེས་པར་མ་གཞན་ནང་མེད།
[^423K]: བརྗོད་པ། སྣར་ཐང་། པེ་ཅིན།
[^424K]: ཀྱིས་བརྗོད་པ། སྣར་ཐང་། པེ་ཅིན།
[^425K]: བརྗོད་པ། སྣར་ཐང་། པེ་ཅིན།
[^426K]: རྟོགས་པ། སྣར་ཐང་། པེ་ཅིན།
[^427K]: བྱེད། སྣར་ཐང་།
[^428K]: ཉིད། སྣར་ཐང་། པེ་ཅིན།
[^429K]: ཀྱིས། སྣར་ཐང་། པེ་ཅིན།
[^430K]: རེག་བྱའི། སྣར་ཐང་། པེ་ཅིན།
[^431K]: རྣམས་པ། སྣར་ཐང་།
[^432K]: མི། སྣར་ཐང་། པེ་ཅིན།
[^433K]: བཞིག་པར། སྣར་ཐང་།
[^435K]: བརྟག་པའི། པེ་ཅིན།
[^436K]: གྱིས། སྣར་ཐང་། པེ་ཅིན།
[^437K]: བརྗོད་པ། སྣར་ཐང་། པེ་ཅིན།
[^438K]: གིས། སྣར་ཐང་། པེ་ཅིན།
[^439K]: རྟོགས་པའི། སྣར་ཐང་། པེ་ཅིན།
[^440K]: ཀྱིས། པེ་ཅིན།
[^441K]: རྟོགས་པ། སྣར་ཐང་། པེ་ཅིན།
[^442K]: བཞུགས་པ། སྣར་ཐང་།
[^443K]: ཀྱིས། སྣར་ཐང་། པེ་ཅིན།
[^444K]: ལས། སྣར་ཐང་།
[^445K]: བྱེད་པའི། སྣར་ཐང་། པེ་ཅིན།
[^446K]: བྱེད་པའི། སྣར་ཐང་། པེ་ཅིན།
[^447K]: གྱིས། སྣར་ཐང་།
[^448K]: ཏུ། སྣར་ཐང་།
[^449K]: གྱིས། སྣར་ཐང་། པེ་ཅིན།
[^450K]: བཅུ། སྣར་ཐང་། པེ་ཅིན།
[^451K]: ཀྱིས། སྣར་ཐང་། པེ་ཅིན།
[^452K]: རྟོག་པ། སྣར་ཐང་། པེ་ཅིན།
[^453K]: བརྟས་པའི། སྣར་ཐང་། པེ་ཅིན།
[^454K]: གྱི། ཞེས་པར་མ་གཞན་ནང་མེད།
[^455K]: གྱིས། སྣར་ཐང་། པེ་ཅིན།
[^456K]: གིས། སྣར་ཐང་། པེ་ཅིན།
[^457K]: བྱོས། སྣར་ཐང་། པེ་ཅིན།
[^458K]: མེད་པར། སྣར་ཐང་། པེ་ཅིན།
[^459K]: སེམས་དཔའ། སྣར་ཐང་། པེ་ཅིན།
[^460K]: སེམས་དཔའ། སྣར་ཐང་། པེ་ཅིན།
[^461K]: སྣང། སྣར་ཐང་། པེ་ཅིན།
[^462K]: ཡིས། སྣར་ཐང་། པེ་ཅིན།
[^463K]: ཡིས། སྣར་ཐང་། པེ་ཅིན།
[^464K]: རྟོག། སྣར་ཐང་། པེ་ཅིན།
[^465K]: བཞིན་དུ། སྣར་ཐང་།
[^466K]: བསྟན། སྣར་ཐང་། པེ་ཅིན།
[^467K]: འགྲོ་བ། སྣར་ཐང་།
[^468K]: ཇི་ལྟ། སྣར་ཐང་། པེ་ཅིན།
[^469K]: གིས་སོ། སྣར་ཐང་། པེ་ཅིན།
[^470K]: དག། ཅོ་ནེ། སྣར་ཐང་། པེ་ཅིན།
[^471K]: དེས། སྣར་ཐང་། པེ་ཅིན།
[^472K]: ཅི། ཞེས་པར་མ་གཞན་ནང་མེད།
[^473K]: ཙམ། ཞེས་པར་མ་གཞན་ནང་མེད།
[^474K]: སེམས་དཔའ། སྣར་ཐང་།
[^475K]: རྣམས། སྣར་ཐང་། པེ་ཅིན།
[^476K]: ཕྱིར་རོ། སྣར་ཐང་།
[^477K]: ལྷག་པའི། ཞེས་པར་མ་གཞན་ནང་མེད།
[^478K]: ངོ་བོ་ཉིད། སྣར་ཐང་། པེ་ཅིན།
[^479K]: གོ་རིམ། སྣར་ཐང་། པེ་ཅིན།
[^480K]: གོ་རིམ། སྣར་ཐང་། པེ་ཅིན།
[^481K]: བྱ། སྣར་ཐང་། པེ་ཅིན།
[^482K]: མཉམ་པར། སྣར་ཐང་། པེ་ཅིན།
[^483K]: ཀྱིས། སྣར་ཐང་། པེ་ཅིན།
[^484K]: བསྒྲུབ་པ། སྣར་ཐང་།
[^485K]: ལ། ཞེས་པར་མ་གཞན་ནང་མེད།
[^486K]: གྲུབ་དུ། སྣར་ཐང་། པེ་ཅིན།
[^487K]: མཉམ་པ། སྣར་ཐང་། པེ་ཅིན།
[^488K]: མཉམ་པར་བཞག་པ། སྣར་ཐང་། པེ་ཅིན།
[^489K]: བདེ་བ། སྣར་ཐང་། པེ་ཅིན།
[^490K]: རྟོགས་པའི། སྣར་ཐང་། པེ་ཅིན།
[^491K]: ཀྱི། སྣར་ཐང་། པེ་ཅིན།
[^492K]: བསྒོམ་པ། སྣར་ཐང་། པེ་ཅིན།
[^493K]: ལྟ་བར། སྣར་ཐང་། པེ་ཅིན།
[^494K]: བསྒྲུབ་པ། སྣར་ཐང་། པེ་ཅིན།
[^495K]: ཕྱིན། སྣར་ཐང་།
[^496K]: སྐད་ཅིག་མ། སྣར་ཐང་། པེ་ཅིན།
[^497K]: ལ། ཞེས་པར་མ་གཞན་ནང་མེད།
[^498K]: གིས། སྣར་ཐང་། པེ་ཅིན།
[^499K]: ཐམས་ཅད། ཞེས་པར་མ་གཞན་ནང་མེད།
[^500K]: འབུལ་བས། སྣར་ཐང་། པེ་ཅིན།
[^501K]: ལ། ཞེས་པར་མ་གཞན་ནང་མེད།
[^502K]: ཀྱིས། སྣར་ཐང་། པེ་ཅིན།
[^503K]: གྱིས། སྣར་ཐང་། པེ་ཅིན།
[^504K]: དེ་ལྟར། སྣར་ཐང་། པེ་ཅིན།
[^505K]: གི། སྣར་ཐང་། པེ་ཅིན།
[^506K]: གིས། སྣར་ཐང་། པེ་ཅིན།
[^507K]: སེམས་དཔའ། པེ་ཅིན།
[^508K]: སེམས་དཔའི། སྣར་ཐང་།
[^509K]: དེས། སྣར་ཐང་།
[^510K]: གིས། སྣར་ཐང་། པེ་ཅིན།
[^511K]: བསམ་པ། ཞེས་པར་མ་གཞན་ནང་མེད།
[^512K]: ལྟ་བར། སྣར་ཐང་། པེ་ཅིན།
[^513K]: འཁྲུགས། སྣར་ཐང་། པེ་ཅིན།
[^514K]: བསྒྲུབ་པའི། སྣར་ཐང་། པེ་ཅིན།
[^515K]: རྟོགས་པར། སྣར་ཐང་།
[^516K]: ལྟ། སྣར་ཐང་། པེ་ཅིན།
[^517K]: གི། སྣར་ཐང་། པེ་ཅིན།
[^518K]: བཟུང་བ། སྣར་ཐང་། པེ་ཅིན།
[^519K]: མེད་པ། སྣར་ཐང་། པེ་ཅིན།
[^520K]: ནི། སྣར་ཐང་། པེ་ཅིན།
[^521K]: ཀྱིས། སྣར་ཐང་། པེ་ཅིན།
[^522K]: འཕྲོ། སྣར་ཐང་། པེ་ཅིན།
[^523K]: སྦྱངས། སྣར་ཐང་། པེ་ཅིན།
[^524K]: དཀའ། སྣར་ཐང་། པེ་ཅིན།
[^525K]: གྱུར། སྣར་ཐང་། པེ་ཅིན།
[^526K]: ཞི། སྣར་ཐང་། པེ་ཅིན།
[^527K]: དག་པ། སྣར་ཐང་། པེ་ཅིན།
[^528K]: ཡིས། སྣར་ཐང་། པེ་ཅིན།
[^529K]: ནི། ཞེས་པར་མ་གཞན་ནང་མེད།
[^530K]: ཀྱི། སྣར་ཐང་། པེ་ཅིན།
[^531K]: དཀའ་བའི། ཅོ་ནེ། སྣར་ཐང་།
[^532K]: ཀྱི། སྣར་ཐང་། པེ་ཅིན།
[^533K]: དང་པོ། སྣར་ཐང་། པེ་ཅིན།
[^534K]: མ་བརྟགས་པར་རྣམ་པར། ཞེས་པར་མ་གཞན་ནང་མེད།
[^535K]: དུ། ཞེས་པར་མ་གཞན་ནང་མེད།
[^536K]: སྒྲུབ་པས། སྣར་ཐང་། པེ་ཅིན།
[^537K]: སོ་སོ། སྣར་ཐང་།
[^538K]: བསྒོམ་པའི། སྣར་ཐང་། པེ་ཅིན།
[^539K]: ཀྱི། སྣར་ཐང་།
[^540K]: རྟོགས་པའི། སྣར་ཐང་། པེ་ཅིན།
[^541K]: བརྩོན་པ། སྣར་ཐང་། པེ་ཅིན།
[^542K]: དེ་ལྟར། ཅོ་ནེ། སྣར་ཐང་། པེ་ཅིན།
[^543K]: དབྱེ་བས། སྣར་ཐང་།
[^544K]: ཀྱིས། སྣར་ཐང་། པེ་ཅིན།
[^545K]: ཀྱིས། སྣར་ཐང་། པེ་ཅིན།
[^546K]: ཀྱིས། སྣར་ཐང་། པེ་ཅིན།
[^547K]: གི། སྣར་ཐང་། པེ་ཅིན།
[^548K]: སེམས་དཔས། སྣར་ཐང་། པེ་ཅིན།
[^549K]: བདེ་བ། སྣར་ཐང་། པེ་ཅིན།
[^550K]: རྟེན་པ། སྣར་ཐང་། པེ་ཅིན།
[^551K]: ལ། ཞེས་པར་མ་གཞན་ནང་མེད།
[^552K]: རྣམ་པ། སྣར་ཐང་། པེ་ཅིན།
[^553K]: རྣམས། ཞེས་པར་མ་གཞན་ནང་མེད།
[^554K]: བརྩེ་བ། སྣར་ཐང་། པེ་ཅིན།
[^555K]: འདི། ཞེས་པར་མ་གཞན་ནང་མེད།
[^556K]: འདུལ་བ། སྣར་ཐང་། པེ་ཅིན།
[^557K]: ལྟ་བར། སྣར་ཐང་། པེ་ཅིན།
[^558K]: ལུས། སྣར་ཐང་། པེ་ཅིན།
[^559K]: ཀྱི། སྣར་ཐང་། པེ་ཅིན།
[^560K]: ཁྱིའུས་ཁྱིའུ། སྣར་ཐང་། པེ་ཅིན།
[^561K]: རྗེས་པར། སྣར་ཐང་། པེ་ཅིན།
[^562K]: འཇོམས་པ། སྣར་ཐང་། པེ་ཅིན།
[^563K]: བསྒྲུབ་པའི། སྣར་ཐང་།
[^564K]: ཟློག་པའི། སྣར་ཐང་། པེ་ཅིན།
[^565K]: ཀྱི། ཞེས་པར་མ་གཞན་ནང་མེད།
[^566K]: དཀའ་བའི། སྣར་ཐང་། པེ་ཅིན།
[^567K]: ཀྱི། སྣར་ཐང་། པེ་ཅིན།
[^568K]: ཀྱི། སྣར་ཐང་། པེ་ཅིན།
[^569K]: ཆུང་ཟད། སྣར་ཐང་། པེ་ཅིན།
[^570K]: སྦྱིན། སྣར་ཐང་། པེ་ཅིན།
[^571K]: ན། ཞེས་པར་མ་གཞན་ནང་མེད།
[^572K]: ཟློ་བའོ། སྣར་ཐང་། པེ་ཅིན།
[^573K]: སྟེ་བའོ། སྣར་ཐང་། པེ་ཅིན།
[^574K]: བལྟ་བ། སྣར་ཐང་། པེ་ཅིན།
[^575K]: རྣམས། ཞེས་པར་མ་གཞན་ནང་མེད།
[^576K]: རྣམས། ཞེས་པར་མ་གཞན་ནང་མེད།
[^577K]: གི། ཞེས་པར་མ་གཞན་ནང་མེད།
[^578K]: ཆོས། སྣར་ཐང་། པེ་ཅིན།
[^579K]: ཀྱིས། སྣར་ཐང་། པེ་ཅིན།
[^580K]: ཀྱིས། སྣར་ཐང་། པེ་ཅིན།
[^581K]: ལ། སྣར་ཐང་། པེ་ཅིན།
[^582K]: ལ། སྣར་ཐང་། པེ་ཅིན།
[^583K]: རྟོགས་པའི། སྣར་ཐང་། པེ་ཅིན།
[^584K]: དཔྱད་པ། སྣར་ཐང་།
[^585K]: འདའ། སྣར་ཐང་།
[^586K]: ཀྱི། སྣར་ཐང་། པེ་ཅིན།
[^587K]: རྣམ་པར། སྣར་ཐང་།
[^588K]: ཀྱི། སྣར་ཐང་། པེ་ཅིན།
[^589K]: ཀྱི་ཤེས། པེ་ཅིན། ཀྱིཤེས་པ། སྣར་ཐང་།
[^590K]: བརྗོད། སྣར་ཐང་། པེ་ཅིན།
[^591K]: ཀྱི། སྣར་ཐང་། པེ་ཅིན།
[^592K]: ཀྱི། སྣར་ཐང་། པེ་ཅིན།
[^593K]: ཏེ། སྣར་ཐང་། པེ་ཅིན།
[^594K]: བརྗོད་པ། སྣར་ཐང་། པེ་ཅིན།
[^595K]: འགྱུར་པའི། སྣར་ཐང་།
[^596K]: ཀྱི། སྣར་ཐང་། པེ་ཅིན།
[^597K]: ཀྱི། སྣར་ཐང་། པེ་ཅིན།
[^598K]: ཀྱི། སྣར་ཐང་། པེ་ཅིན།
[^599K]: ཀྱི། སྣར་ཐང་། པེ་ཅིན།
[^600K]: ཏེ། སྣར་ཐང་། པེ་ཅིན།
[^601K]: ཏེ། སྣར་ཐང་། པེ་ཅིན།
[^602K]: ལྡན་ཞེས། པེ་ཅིན།
[^603K]: ཏེ། སྣར་ཐང་། པེ་ཅིན།
[^604K]: ཀྱི། སྣར་ཐང་། པེ་ཅིན།
[^605K]: མྱོང། སྣར་ཐང་། པེ་ཅིན།
[^606K]: མྱོང། སྣར་ཐང་། པེ་ཅིན།
[^607K]: ཀྱི། སྣར་ཐང་། པེ་ཅིན།
[^608K]: ཤེས་པར། སྣར་ཐང་། པེ་ཅིན།
[^609K]: གཞན་པ། སྣར་ཐང་།
[^610K]: བརྟགས། སྣར་ཐང་།
[^611K]: མེད་པ། སྣར་ཐང་།
[^612K]: རྟོགས་པ། སྣར་ཐང་། པེ་ཅིན།
[^613K]: རྟོག་པ། སྣར་ཐང་། པེ་ཅིན།
[^614K]: ཡོད་པར། སྣར་ཐང་། པེ་ཅིན།
[^615K]: བསྒོམ་པས། སྣར་ཐང་། པེ་ཅིན།
[^616K]: མ། ཞེས་པར་མ་གཞན་ནང་མེད།
[^617K]: བྱེད་པར། སྣར་ཐང་།
[^618K]: སྐྱོ་བ། སྣར་ཐང་། པེ་ཅིན།
[^619K]: གྱུར་པས། སྣར་ཐང་། པེ་ཅིན།
[^620K]: གྲུབ། པེ་ཅིན།
[^621K]: མངོན་དུ། སྣར་ཐང་།
[^622K]: ལས། སྣར་ཐང་། པེ་ཅིན།
[^623K]: ལག་པའི། སྣར་ཐང་།
[^624K]: ནི། ཞེས་པར་མ་གཞན་ནང་མེད།
[^625K]: བཅས་པ། སྣར་ཐང་། པེ་ཅིན།
[^626K]: ལས། ཞེས་པར་མ་གཞན་ནང་མེད།
[^627K]: གི། སྣར་ཐང་། པེ་ཅིན།
[^628K]: བསྒོམ་པས། སྣར་ཐང་། པེ་ཅིན།
[^629K]: ཀྱི། སྣར་ཐང་། པེ་ཅིན།
[^630K]: ཀྱིས། སྣར་ཐང་། པེ་ཅིན།
[^631K]: མཐོང་བར། སྣར་ཐང་། པེ་ཅིན།
[^632K]: བསྒྱུར་བ། སྣར་ཐང་། པེ་ཅིན།
[^633K]: མཐོང་བ། སྣར་ཐང་། པེ་ཅིན།
[^634K]: གསལ། སྣར་ཐང་། བསལ། པེ་ཅིན།
[^635K]: བལྟ། སྣར་ཐང་། པེ་ཅིན།
[^636K]: སྐུ། སྣར་ཐང་། པེ་ཅིན།
[^637K]: ཆོས། སྣར་ཐང་། པེ་ཅིན།
[^638K]: ཀྱི། སྣར་ཐང་། པེ་ཅིན།
[^639K]: གཟུང། པེ་ཅིན།
[^640K]: བལྟམ་པ། སྣར་ཐང་། པེ་ཅིན།
[^641K]: སྐོར་བ། པེ་ཅིན།
[^642K]: བཅད་པ་དང། སྣར་ཐང་།
[^643K]: ཡོངས་སུ། སྣར་ཐང་།
[^644K]: བདགས་པས། པེ་ཅིན།
[^645K]: གྱི། སྣར་ཐང་། པེ་ཅིན།
[^646K]: ལ། སྣར་ཐང་། པེ་ཅིན།
[^647K]: གྱི་ཏིང་ངེ་འཛིན། སྣར་ཐང་། པེ་ཅིན།
[^648K]: ཀྱིས། སྣར་ཐང་། པེ་ཅིན།
[^649K]: ཐོབ། སྣར་ཐང་། པེ་ཅིན།
[^650K]: སུ། པེ་ཅིན།
[^651K]: གྲུབ་པའི། སྣར་ཐང་། པེ་ཅིན།
[^652K]: ཐོབ་བོ། པེ་ཅིན།
[^653K]: དེ། སྣར་ཐང་། པེ་ཅིན།
[^654K]: ནི། སྣར་ཐང་། པེ་ཅིན།
[^655K]: ཤེས་པ། སྣར་ཐང་། པེ་ཅིན།
[^656K]: གནས་པ། སྣར་ཐང་། པེ་ཅིན།
[^657K]: བརྗོད་པ། སྣར་ཐང་། པེ་ཅིན།
[^658K]: ཆོས་ཀྱི། ཞེས་པར་མ་གཞན་ནང་མེད།
[^659K]: རྫོགས་པ། སྣར་ཐང་། པེ་ཅིན།
[^660K]: རྣམ་པར། སྣར་ཐང་།
[^661K]: མཁྱེན་པའི། སྣར་ཐང་།
[^662K]: བདེ་བ། སྣར་ཐང་།
[^663K]: ཉོན་སྨོངས་པ། སྣར་ཐང་། པེ་ཅིན།
[^664K]: གྱུར་པར། སྣར་ཐང་། པེ་ཅིན།
[^665K]: མི། ཞེས་པར་མ་གཞན་ནང་མེད།
[^666K]: གདོགས། སྣར་ཐང་། པེ་ཅིན།
[^667K]: དོག། སྣར་ཐང་། པེ་ཅིན།
[^668K]: ཀྱི། སྣར་ཐང་། པེ་ཅིན།
[^669K]: དང། ཞེས་པར་མ་གཞན་ནང་མེད།
[^670K]: བཅོམ་ལྡན་འདས། ཞེས་པར་མ་གཞན་ནང་མེད།
[^671K]: འགྲུབ། སྣར་ཐང་། པེ་ཅིན།
[^672K]: བྱུང་བ། སྣར་ཐང་། པེ་ཅིན།
[^673K]: མཆིས་པ། སྣར་ཐང་། པེ་ཅིན།
[^674K]: ཀྱིས། སྣར་ཐང་། པེ་ཅིན།
[^675K]: ཀྱི། སྣར་ཐང་། པེ་ཅིན།
[^676K]: ཞུགས། སྣར་ཐང་། པེ་ཅིན།
[^677K]: གིས། སྣར་ཐང་། པེ་ཅིན།
[^678K]: ཀྱི། སྣར་ཐང་། པེ་ཅིན།
[^679K]: ཟབ་པ། ཞེས་པར་མ་གཞན་ནང་མེད།
[^680K]: དྲན་པ། སྣར་ཐང་། པེ་ཅིན།
[^681K]: མེད། སྣར་ཐང་། པེ་ཅིན།
[^682K]: ཀྱི། སྣར་ཐང་། པེ་ཅིན།
[^683K]: གོས་མ། སྣར་ཐང་། པེ་ཅིན།
[^684K]: ཏུ། སྣར་ཐང་།
[^685K]: བརྩལ། སྣར་ཐང་། པེ་ཅིན།
[^686K]: ཀྱི། སྣར་ཐང་། པེ་ཅིན།
[^687K]: བྱུང་བ། སྣར་ཐང་། པེ་ཅིན།
[^688K]: བཀོད་པ། སྣར་ཐང་། པེ་ཅིན།
[^689K]: གྱིས། སྣར་ཐང་། པེ་ཅིན།
[^690K]: རྟོགས་པ། པེ་ཅིན།
[^691K]: རྒྱན། སྣར་ཐང་། པེ་ཅིན།
[^692K]: རྟེན་པ། སྣར་ཐང་། པེ་ཅིན།
[^693K]: ་།_རྒྱུ་ཕུན་སུམ་ཚོགས་པ་དང་།_། ཞེས་པར་མ་གཞན་ནང་མེད།
[^694K]: ཞམ། སྣར་ཐང་། པེ་ཅིན།
[^695K]: ཤིན་ཏུ་བདེ་བ། སྣར་ཐང་། པེ་ཅིན།
[^696K]: བྱའོ། སྣར་ཐང་། པེ་ཅིན།
[^697K]: སྨྱོས་པ། སྣར་ཐང་། པེ་ཅིན།
[^698K]: བསླང་སྟེ། སྣར་ཐང་། པེ་ཅིན།
[^699K]: ཕྱིར། ཞེས་པར་མ་གཞན་ནང་མེད།
[^700K]: བཟུང་བའི། སྣར་ཐང་།
[^701K]: ཀྱི། སྣར་ཐང་། པེ་ཅིན།
[^702K]: མིན་པར། སྣར་ཐང་། པེ་ཅིན།
[^703K]: སྐུ་ན། སྣར་ཐང་། པེ་ཅིན།
[^704K]: འདྲས་པས། སྣར་ཐང་།
[^705K]: ངོ་བོ་ཉིད། ཞེས་པར་མ་གཞན་ནང་མེད།
[^706K]: ནི། ཞེས་པར་མ་གཞན་ནང་མེད།
[^707K]: རིང་པོར། སྣར་ཐང་། པེ་ཅིན།
[^708K]: མི། ཞེས་པར་མ་གཞན་ནང་མེད།
[^709K]: སྤྱོད་པའི། སྣར་ཐང་། པེ་ཅིན།
[^710K]: ཛམྦུའི། སྣར་ཐང་། པེ་ཅིན།
[^711K]: རྫོགས་པ། སྣར་ཐང་།
[^712K]: ཛམྦུའི། སྣར་ཐང་། པེ་ཅིན།
[^713K]: བསྡུས་པར། སྣར་ཐང་།
[^714K]: གཉིས་ཀྱི། སྣར་ཐང་། པེ་ཅིན།
[^715K]: སྐུ་གཉིས། སྣར་ཐང་། པེ་ཅིན།
[^716K]: རྟེན་པའི། སྣར་ཐང་། པེ་ཅིན།
[^717K]: མ་ཆད་པ། སྣར་ཐང་། པེ་ཅིན།
[^718K]: བདེ་བ། སྣར་ཐང་། པེ་ཅིན།
[^719K]: ན། སྣར་ཐང་། པེ་ཅིན།
[^720K]: སྐུ། སྣར་ཐང་། པེ་ཅིན།
[^721K]: བྱས་པའི། སྣར་ཐང་། པེ་ཅིན།
[^722K]: བརྙས་པས། སྣར་ཐང་། པེ་ཅིན།
[^723K]: གསོད་པས། སྣར་ཐང་། པེ་ཅིན།
[^724K]: བསྐྱེད་པ། སྣར་ཐང་། པེ་ཅིན།
[^725K]: མི། སྣར་ཐང་། པེ་ཅིན།
[^726K]: རིག་པའི། སྣར་ཐང་། པེ་ཅིན།
[^727K]: ཆེན་པོ། ཞེས་པར་མ་གཞན་ནང་མེད།
[^728K]: ལེནྡ་བོ། སྣར་ཐང་།
[^729K]: དེའི་འགྱུར། སྣར་ཐང་། པེ་ཅིན།