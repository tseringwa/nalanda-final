\[མདོ་སྡེ། 
ངི། 
༡༠༣བ\]﻿༄༅༅། 
།རྒྱ་གར་སྐད་དུ། 
ཨཱརྱ་ད་ཤ་བྷཱུ་[^1K]མི་བྱཱ་ཁྱཱ་ན། 
བོད་སྐད་དུ། 
འཕགས་པ་ས་བཅུ་པའི་[^2K]རྣམ་པར་བཤད་པ། 
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། 
།ཆོས་ཀྱི་རྣམ་གྲངས་འདི་ནི་སུས་བཤད་དང། 
།གང་དག་རྣམས་ཀྱིས་འཆད་དུ་བཅུག་རྣམས་དང་། 
།གང་གིས་འདི་དོན་བསྟན་དང་དེ་ལས་ནི། 
།གང་གིས་བླངས་ནས་བདག་ལ་རྣམ་ཕྱེ་བ། 
།དེ་དག་རྣམས་དང་ཆོས་མཆོག་འདི་ལ་ཡང་། 
།སྤྱི་བོ་ས་ལ་གཏུགས་ཏེ་ཕྱག་འཚལ་ནས། 
།བདག་དང་གཞན་དོན་སྒྲུབ་ཕྱིར་དེ་ཡི་དོན། 
།གནས་པར་བྱ་ཕྱིར་བཤད་སྦྱར་བྱ་བར་འབད། 
།ས་བཅུའི་ཆོས་ཀྱི་རྣམ་གྲངས་ལས་ས་དང་པོའི་བསྡུས་པ་ནི་གླེང་གཞི་དང། 
སྙོམས་པར་འཇུག་པ་དང་། 
བྱིན་གྱི་རླབས་[^3K]དང་། 
ལྡང་བ་དང་། 
བསྟན་པ་དང་། 
བསྐུལ་བ་དང་། 
བཤད་པ་དང་། 
ཁྱད་པར་རོ། 
།དེ་ལ་འདི་སྐད་བདག་གིས་ཐོས་པ་དུས་གཅིག་ན། 
བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་རིང་པོ་མ་ལོན་ཏེ། 
ཞག་བདུན་པ་གཉིས་པའི་ཚེ་གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ནང་ན་ལྷའི་རྒྱལ་པོ་དབང་སྒྱུར་[^4K]གྱི་གཞལ་མེད་ཁང་ནོར་བུ་རིན་པོ་ཆེའི་སྙིང་པོ་ཅན་གྱི་ཁང་བཟངས་ན། 
བྱང་ཆུབ་སེམས་དཔའི་ཚོགས་ཆེན་པོ་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་སོགས་པ་སངས་རྒྱས་ཀྱི་ཞིང་སྣ་ཚོགས་ནས་འདུས་པ་དང་ཐབས་ཅིག་[^5K]ཏུ་བཞུགས་ཏེ་ཞེས་བྱ་བ་ནི་གླེང་གཞི་སྟེ། 
ཡུལ་དང་དུས་ལ་སོགས་པ་བྱེ་བྲག་བརྗོད་པར་བྱ་བའི་ཕྱིར་རོ། 
།ཆོས་ཀྱི་རྣམ་གྲངས་འདི་མཆོག་ཡིན་པས་ཡུལ་མཆོག་ཡིན་པ་ཉིད་དུ་དང་པོར་བཤད་དོ། 
།ཡུལ་དེ་ནི་གནས་[^6K]དང་། 
ཁང་པ་དང། 
གནས་ཀྱི་ཁྱད་པར་མཆོག་ཡིན་པས་མཆོག་གོ། 
།ཅིའི་ཕྱིར་གཟུགས་ཀྱི་ཁམས་སུ་མ་ཡིན་ཞེ་ན། 
དེའི་འབྲས་བུ་འདིར་མངོན་པར་གྲུབ་པའི་ཕྱིར་རོ། 
།ཅིའི་ཕྱིར་[^7K]ཞག་བདུན་པ་དང་པོ་ལ་མ་ཡིན་ཞེ་ན། 
རྟེན་ཅིང་འབྲེལ་པར་འབྱུང་བས་གནས་པས་[^8K]གནས་པའི་ཕྱིར་རོ། 
།གཞན་གྱི་དོན་དུ་མངོན་པར་རྫོགས་པར་སངས་རྒྱས་པ་ཅིའི་ཕྱིར་ཞག་བདུན་འདས་པར་མཛད་ཅེ་ན། 
བདག་ཉིད་ཆོས་ཀྱི་ཀུན་དགས་དགྱེས་པའི་ཆེ་བ་ཉིད་བསྟན་པའི་ཕྱིར་རོ། 
།དེ་ཡང་ཅིའི་ཕྱིར་ཞེ་ན། 
དེ་བཞིན་གཤེགས་པ་ལ་[^9K]སེམས་ཅན་རྣམས་དགའ་བ་དང་། 
གུས་པ་[^10K]བསྐྱེད་པར་བྱ་བའི་ཕྱིར་ཏེ། 
དགྱེས་པ་དེ་ལྟ་བུ་དེ་ཡང་བཏང་ནས་ཐུགས་བརྩེ་བས་སེམས་ཅན་རྣམས་ལ་ཆོས་སྟོན་[^11K]ཏོ་སྙམ་པའི་ཕྱིར་རོ། 
།ཅིའི་ཕྱིར་རྟེན་ཅིང་འབྲེལ་པར་འབྱུང་བའི་གནས་པ་ཉིད་ཀྱིས་གནས་ཤེ་ན། 
དེ་ཐུགས་སུ་ཆུད་པ་ནི་ཐུན་མོང་མ་ཡིན་པར་བསྟན་པའི་ཕྱིར་རོ། 
།ཅིའི་ཕྱིར་ཆོས་ཀྱི་རྣམ་གྲངས་འདི་བྱང་ཆུབ་སེམས་དཔས་[^12K]བཤད་ཅེ་ན། 
བྱང་ཆུབ་སེམས་དཔའ་རྣམས་སྤྲོ་བ་བསྐྱེད་པའི་ཕྱིར་རོ། 
།ཅིའི་ཕྱིར་རྡོ་རྗེ་སྙིང་པོ་ཁོ་ནས་བཤད་ཅེ་ན། 
གང་གི་[^13K]ཕྱིར་དགེ་བའི་རྩ་བ་རྡོ་རྗེ་ལྟར་སྲ་བ་དང་ལྡན་པའི་ཆོས་ཀྱི་རྣམ་གྲངས་འདི་ཉོན་མོངས་པ་ཐམས་ཅད་ཀྱིས་མི་ཆོམས་པ་དང་། 
འཇོམས་པར་བྱེད་པ་ཉིད་ཀྱི་ཕྱིར་ཏེ། 
འདི་ནི་མཚན་དེ་སྐད་ཅེས་བྱ་བ་མ་ཡིན་པས་[^14K]མི་འཆད་དོ། 
།ཅིའི་ཕྱིར་རྡོ་རྗེ་[^15K]སྙིང་པོ་ཞེས་མཚན་དེ་སྐད་གསོལ་ཞེ་ན། 
སྙིང་པོའི་སྒྲ་འདི་ནི་སྲ་བ་ལ་ཡང་རིག་པར་བྱ་སྟེ། 
དཔེར་ན་ཤིང་གི་སྙིང་པོ་ཞེས་བྱ་བ་ལྟ་བུའོ། 
།སྐྱེ་བའི་གནས་ལ་ཡང་བྱ་སྟེ། 
དཔེར་ན་མའི་མངལ་ཞེས་བྱ་བ་ལྟ་བུའོ། 
།དེའི་ཕྱིར་སྙིང་པོ་རྡོ་རྗེ་དང་འདྲ་བས་རྡོ་རྗེའི་[^16K]སྙིང་པོ་སྟེ། 
དེའི་དགེ་བའི་རྩ་བ་རྣམས་གཞན་གྱི་དགེ་བའི་རྩ་བ་ཐམས་ཅད་པས་སྟོབས་དང་ལྡན་པའི་ཕྱིར་རོ། 
།དེའི་སྐྱེ་བའི་གནས་རྡོ་རྗེ་ལྟ་བུ་ནི་སྐྱེ་བའི་རྒྱུ་སྟེ། 
ལྷ་དང་མིར་འགྲོ་བར་འགྱུར་བ་ལ་བྱ་སྟེ། 
དེ་ལས་གཞན་པའི་སྐྱེ་བའི་རྒྱུས་མི་ཤིགས་པའི་[^17K]ཕྱིར་རྡོ་རྗེའི་སྙིང་པོའོ། 
།དེ་ནས་ཡང་དེའི་ཚེ། 
བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་སངས་རྒྱས་ཀྱི་མཐུས་བྱང་ཆུབ་སེམས་དཔའི་ཏིང་ངེ་འཛིན་ཐེག་པ་ཆེན་པོ་རབ་ཏུ་སྣང་བ་ཞེས་བྱ་བ་ལ་སྙོམས་པར་ཞུགས་སོ་ཞེས་བྱ་བ་ནི་ཏིང་ངེ་འཛིན་ལ་སྙོམས་པར་འཇུག་པ་སྟོན་ཏེ། 
ཆོས་ཀྱི་རྣམ་གྲངས་འདི་རྟོག་གེའི་སྤྱོད་ཡུལ་མ་ཡིན་པ་ཉིད་དུ་བསྟན་པའི་ཕྱིར་རོ། 
།བྱང་ཆུབ་སེམས་དཔའ་རྡོ་རྗེའི་སྙིང་པོ་སྙོམས་པར་ཞུགས་མ་ཐག་ཏུ་ཞེས་བྱ་བ་ནི་བྱང་ཆུབ་སེམས་དཔའི་ཏིང་ངེ་འཛིན་ཐེག་པ་ཆེན་པོ་རབ་ཏུ་སྣང་བ་འདི་ལའོ། 
།དེ་ནས་དེའི་ཚེ་ཕྱོགས་བཅུ་དག་གི་འཇིག་རྟེན་གྱི་ཁམས་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཕྲ་རབ་[^18K]ཀྱི་རྡུལ་སྙེད་ཀྱི་ཕ་རོལ་ནས་དེ་བཞིན་གཤེགས་པ་སངས་རྒྱས་ཀྱི་ཞིང་བྱེ་བྲག་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་དག་འདི་ལྟ་སྟེ་མཚན་རྡོ་རྗེའི་སྙིང་པོ་ཞེས་བྱ་བར་མཐུན་པ་ཤ་སྟག་གིས་[^19K]ཞལ་བསྟན་ཏེ། 
སངས་རྒྱས་བཅོམ་ལྡན་འདས་དེ་དག་གིས་དེ་ལ་འདི་སྐད་ཅེས་བཀའ་སྩལ་ཏོ། 
།ཀྱེ་རྒྱལ་བའི་བུ་ཁྱོད་བྱང་ཆུབ་སེམས་དཔའི་ཏིང་ངེ་འཛིན་ཐེག་པ་ཆེན་པོ་རབ་ཏུ་སྣང་བ་འདི་ལ་སྙོམས་པར་ཞུགས་པ་ལེགས་སོ་ལེགས་སོ། 
།རིགས་ཀྱི་བུ་ཡང་ཁྱོད་ལ་ཕྱོགས་བཅུ་དག་གི་དེ་བཞིན་གཤེགས་པ་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་སྙེད་ཀུན་ཀྱང་མཚན་རྡོ་རྗེའི་སྙིང་པོ་ཞེས་བྱ་བར་མཐུན་པ་ཤ་སྟག་གིས་བཅོམ་ལྡན་འདས་རྣམ་པར་སྣང་མཛད་འདི་ཉིད་ཀྱི་[^20K]སྔོན་གྱི་སྨོན་ལམ་དང་། 
བྱིན་གྱི་རླབས་[^21K]ཞེས་བྱ་བ་ནི། 
སངས་རྒྱས་མང་པོས་བྱིན་གྱིས་བརླབས་པར་ཡོངས་སུ་སྟོན་ཏེ། 
ཆོས་དང་ཆོས་སྨྲ་བ་ལ་གུས་པ་རབ་ཏུ་ཆེར་བསྐྱེད་པའི་ཕྱིར་རོ། 
།ཅིའི་ཕྱིར་རྡོ་རྗེའི་སྙིང་པོ་ཞེས་བྱ་བ་ཤ་སྟག་ཁོ་ནས་བྱིན་གྱིས་བརླབས་[^22K]ཤེ་ན། 
སངས་རྒྱས་ཀྱི་སྨོན་ལམ་གྱི་ཕྱིར་རོ། 
།ཅིའི་ཕྱིར་བཅོམ་ལྡན་འདས་ཀྱིས་སྨོན་ལམ་དེ་སྐད་བཏབ་ཅེ་ན། 
སངས་རྒྱས་མང་པོ་ཉིད་དུ་བསྟན་པའི་ཕྱིར་རོ། 
།ཏིང་ངེ་འཛིན་འདིའི་ཆོས་ཉིད་ནི་འདི་ཡིན་ཏེ། 
བྱང་ཆུབ་སེམས་དཔར་གྱུར་པ་རྡོ་རྗེའི་སྙིང་པོ་ཞེས་བྱ་བ་གང་དག་གིས་ཆོས་ཀྱི་རྣམ་གྲངས་འདི་བཤད་པ། 
དེ་བཞིན་གཤེགས་པར་གྱུར་པ་མཚན་དེ་སྐད་ཅེས་བྱ་བ་དེ་དག་ཉིད་ཀྱིས་བྱིན་གྱིས་རློབ་ཀྱི། 
གཞན་དག་གིས་ནི་མ་ཡིན་ཏེ། 
དེ་དག་གིས་བྱང་ཆུབ་སེམས་དཔའ་དེ་ལ་རང་གི་མཚན་ཡོངས་སུ་བརྗོད་པས་དེ་དག་དང་མཚན་མཐུན་པའི་ཕྱིར་དགའ་བའི་ཁྱད་པར་དུ་འགྱུར་རོ། 
།ཅིའི་ཕྱིར་འཇིག་རྟེན་གྱི་ཁམས་ཚད་མེད་པ་དག་གི་[^23K]ཕ་རོལ་ནས་ཞེས་མི་བྱ་ཞེ་ན། 
ཐབས་ལ་མཁས་པས་དེ་མང་བ་ཉིད་དུ་བསྟན་པའི་ཕྱིར་རོ། 
།ཅིའི་ཕྱིར་སངས་རྒྱས་ཀྱི་ཞིང་བྱེ་བ་ཕྲག་བཅུར་ངེས་ཤེ་ན། 
ས་བཅུའི་སྐབས་ཡིན་པའི་ཕྱིར་ཏེ། 
དེ་བས་ན་འདིར་བཅུ་པ་མང་དུ་སྟོན་ཏོ། 
།བཅོམ་ལྡན་འདས་ཀྱིས་སྔོན་དེ་དག་གི་[^24K]དེ་བྱིན་བྱིས་བརླབ་པར་སྨོན་ལམ་བཏབ་ཅིང་། 
རང་གིས་ཀྱང་བྱིན་[^25K]བརླབས་པ་དང་། 
གཞན་དག་གིས་ཀྱང་ཕྱིས་མཛད་དེ། 
དེའི་ཕྱིར་བཅོམ་ལྡན་འདས་ཀྱི་སྔོན་གྱི་སྨོན་ལམ་དང་། 
བྱིན་གྱི་བརླབ་ཀྱིས་[^26K]ཞེས་བྱའོ། 
།ཅིའི་ཕྱིར་ཆོས་ཀྱི་རྣམ་གྲངས་འདི་བཤད་པར་བྱིན་གྱིས་བརླབ་པ་[^27K]དང་། 
ཇི་ལྟར་བྱིན་གྱིས་བརླབ་པ་[^28K]བརྗོད་པར་བྱ་སྟེ། 
[^29K]དེ་ལ་བྱང་ཆུབ་སེམས་དཔའ་ཐམས་ཅད་སངས་རྒྱས་ཀྱི་ཆོས་བསམ་གྱིས་མི་ཁྱབ་པ་སྣང་བ་བརྗོད་པས་ཡེ་ཤེས་ཀྱི་ས་ལ་འཇུག་པར་བྱ་བའི་ཕྱིར་དང་། 
དགེ་བའི་རྩ་བ་ཐམས་ཅད་ཡང་དག་པར་བསྡུ་བར་བྱ་བའི་ཕྱིར་དང་། 
སངས་རྒྱས་ཀྱི་ཆོས་ཐམས་ཅད་རབ་ཏུ་དབྱེ་བ་ལ་མཁས་པར་བྱ་བའི་ཕྱིར་དང་། 
ཆོས་ལ་ཡེ་ཤེས་ཤིན་ཏུ་རྒྱས་པར་བྱ་བའི་ཕྱིར་དང་། 
ལེགས་པར་གནས་པའི་ཆོས་བསྟན་པར་བྱ་བའི་ཕྱིར་དང་། 
ཡེ་ཤེས་ཐ་མི་དད་པ་[^30K]རྣམ་པར་བྱང་བར་བྱ་བའི་ཕྱིར་དང་། 
འཇིག་རྟེན་གྱི་ཆོས་ཐམས་ཅད་ཀྱིས་[^31K]མི་གོས་པར་བྱ་བའི་ཕྱིར་དང་། 
འཇིག་རྟེན་ལས་འདས་པའི་དགེ་བའི་རྩ་བ་ཡོངས་སུ་དག་པར་བྱ་བའི་ཕྱིར་དང་། 
ཡེ་ཤེས་བསམ་གྱིས་མི་ཁྱབ་པའི་ཡུལ་ཁོང་དུ་ཆུད་པར་བྱ་བའི་ཕྱིར་དང་། 
ཐམས་ཅད་མཁྱེན་པའི་ཡེ་ཤེས་ཀྱི་ཡུལ་གྱི་བར་དུ་ཁོང་དུ་[^32K]ཆུད་པར་བྱ་བའི་ཕྱིར་དང་། 
གང་འདི་བྱང་ཆུབ་སེམས་དཔའི་ས་བཅུ་པོ་དག་ལ་བརྩམ་ཞིང་ཐོབ་པར་[^33K]བྱ་བའི་ཕྱིར་དང་། 
བྱང་ཆུབ་སེམས་དཔའི་ས་ཇི་ལྟ་བ་བཞིན་དུ་རྣམ་པར་དགོད་པ་[^34K]ལ་མཁས་པས་བསྟན་པར་བྱ་བའི་ཕྱིར་དང་། 
སངས་རྒྱས་ཀྱི་ཆོས་ཐམས་ཅད་ལ་ལྷག་པར་དམིགས་པར་བྱ་བའི་ཕྱིར་དང་། 
ཟག་པ་མེད་པའི་ཆོས་བྱེ་བྲག་གིས་བསྒོམ་པར་བྱ་བའི་ཕྱིར་དང་། 
ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ་ཤེས་རབ་ཆེན་པོ་སྣང་བ་ལ་མཁས་པར་བྱ་བའི་ཕྱིར་དང་། 
ཤིན་ཏུ་བརྟགས་པའི་ཡེ་ཤེས་ཀྱི་སྒོ་ལ་འཇུག་པར་བྱ་བའི་ཕྱིར་དང་། 
གནས་གཞན་ཅི་རིགས་སུ་རབ་ཏུ་བརྗོད་པ་ལ་བག་འཆུམས་པ་མེད་པའི་སྤོབས་པས་སྣང་བར་བྱ་བའི་ཕྱིར་དང་། 
སོ་སོ་ཡང་དག་པར་རིག་པ་ཆེན་པོའི་ས་ཤིན་ཏུ་རྟོགས་པར་[^35K]བྱ་བའི་ཕྱིར་དང་། 
བྱང་ཆུབ་ཀྱི་སེམས་ཀྱིས་བརྗོད་པ་མེད་པར་བྱ་བའི་ཕྱིར་དང་། 
སེམས་ཅན་གྱི་ཁམས་ཐམས་ཅད་ཡོངས་སུ་སྨིན་པར་བྱ་བའི་ཕྱིར་དང་། 
ཐམས་ཅད་དུ་ཞུགས་པའི་རྣམ་པར་གཏན་ལ་འབེབས་པ་ཐོབ་པར་བྱ་བའི་ཕྱིར་བྱིན་གྱིས་བརླབ་པ་[^36K]མཛད་དོ་ཞེས་བྱ་བ་བཅུ་པ་དེ་གཉིས་ཀྱིས་བྱང་ཆུབ་སེམས་དཔའ་རྣམས་ཀྱི་རང་གི་དོན་དང་གཞན་གྱི་དོན་ལ་བརྩམས་ཏེ་བྱིན་གྱིས་བརླབས་སོ། 
།ཇི་ལྟར་རང་གི་དོན་ལ་བརྩམས་པ་དེ་ལྟ་བུ་ནི་བཅུ་པ་དང་པོའོ། 
།ཇི་ལྟར་གཞན་གྱི་དོན་ལ་བརྩམས་པ་དེ་ལྟ་བུ་ནི་བཅུ་པ་གཉིས་པ་ཡིན་པར་རིག་པར་བྱའོ། 
།དེ་ལ་བྱང་ཆུབ་སེམས་དཔའ་ཐམས་ཅད་ནི་གང་སུ་དག་མོས་པས་སྤྱོད་པ་ལ་སོགས་པའི་ས་ལ་གནས་པ་རྣམས་སོ། 
།སངས་རྒྱས་ཀྱི་ཆོས་བསམ་གྱིས་མི་ཁྱབ་པ་རྣམས་ནི་འཇིག་རྟེན་ལས་འདས་པའི་བྱང་ཆུབ་ཀྱི་ཕྱོགས་པ་གང་ཡིན་པ་དག་གོ། 
།སྣང་བ་ནི་དེ་ལ་རྟོག་པ་སྟེ། 
ཤེས་པ་དང་མཐོང་བ་དང་། 
ཐོབ་པ་དང་། 
མངོན་སུམ་དུ་བྱེད་པའོ། 
།དེ་བརྗོད་པ་ནི་བསྟན་པ་དང་རབ་ཏུ་བཤད་པའོ། 
།དེ་ནི་ཡེ་ཤེས་ཀྱི་ས་བཅུ་པ་ཇི་སྐད་འབྱུང་བ་རྣམས་ཏེ། 
དེ་དག་གིས་དེ་བརྗོད་པའི་ཕྱིར་རོ། 
།དེ་དག་ལ་འཇུག་པ་ནི་དད་པ་དང་། 
མོས་པ་དང་། 
རབ་ཏུ་དང་བ་དང་། 
འཐོབ་པ་གང་ཡིན་པའོ། 
།དེ་ནི་འཇུག་པའི་རྩ་བ་སྟེ། 
མདོའི་ཚིག་བྱང་ཆུབ་སེམས་དཔའ་ཐམས་ཅད་སངས་རྒྱས་ཀྱི་[^37K]ཆོས་བསམ་གྱིས་མི་ཁྱབ་པ་སྣང་བ་བརྗོད་པས་ཡེ་ཤེས་ཀྱི་ས་ལ་འཇུག་པར་བྱ་བའི་ཕྱིར་ཞེས་བྱ་བ་འདིས་སྟོན་ཏོ། 
།རྩ་བའི་འཇུག་པ་དེ་ལ་བརྟེན་ནས་འཇུག་པ་གཞན་རྣམ་པ་དགུ་སྟེ། 
ཐོས་པ་འཛིན་པའི་སྒོ་ནས་ཐོས་པར་གཏོགས་པའི་[^38K]དགེ་བའི་རྩ་བ་ཐམས་ཅད་བསྡུས་པའི་ཕྱིར་སྡུད་པའི་འཇུག་པ་ནི་གང་གི་ཕྱིར། 
དགེ་བའི་རྩ་བ་ཐམས་ཅད་ཡང་དག་པར་བསྡུ་བར་བྱ་བའི་ཕྱིར་ཞེས་གསུངས་པའོ། 
།བསམས་པ་ལས་བྱུང་བའི་ཤེས་པས་བྱང་ཆུབ་ཀྱི་ཕྱོགས་པ་ཐམས་ཅད་ལ་མཁས་པར་བྱེད་པས་དོན་རྟོགས་པར་བྱེད་པའི་འཇུག་པ་ནི་གང་གི་[^39K]ཕྱིར་སངས་རྒྱས་ཀྱི་ཆོས་ཐམས་ཅད་རབ་ཏུ་དབྱེ་བ་ལ་མཁས་པར་བྱ་བའི་ཕྱིར་ཞེས་གསུངས་སོ[^40K]། 
།དོན་དེ་དང་དེའི་རྣམ་གྲངས་དུ་མ་ཤེས་པར་བྱེད་པས་ཆོས་རྟོགས་པར་[^41K]བྱེད་པའི་འཇུག་པ་ནི་འདི་ལྟར་ཆོས་ལ་ཡེ་ཤེས་[^42K]ཤིན་ཏུ་རྒྱས་པར་བྱ་བའི་ཕྱིར་ཞེས་གསུངས་པའོ། 
།ཇི་ལྟར་རྟོགས་པའི་དོན་དང་། 
ཚིག་འབྲུ་ཕུན་སུམ་ཚོགས་པའི་ཆོས་སྟོན་པས་སེམས་ཅན་ཡོངས་སུ་སྨིན་པར་བྱེད་པའི་འཇུག་པ་ནི་གང་གི་ཕྱིར་ལེགས་པར་གནས་པའི་ཆོས་བསྟན་པར་བྱ་བའི་ཕྱིར་ཞེས་གསུངས་པའོ། 
།མཐོང་བའི་ལམ་གྱི་གནས་སྐབས་ན་ཆོས་ཐམས་ཅད་མཉམ་པ་ཉིད་དུ་ཤེས་པ་ཡོངས་སུ་སྦྱངས་པས་[^43K]འཐོབ་པར་བྱེད་པའི་འཇུག་པ་ནི་གང་གི་ཕྱིར། 
ཡེ་ཤེས་ཐ་མི་དད་པ་རྣམ་པར་བྱང་བར་བྱ་བའི་ཕྱིར་ཞེས་གསུངས་པའོ། 
།གཞན་གྱི་དོན་གྱིས་[^44K]ཡོངས་སུ་བསྡུས་པའི་ཕྱིར་བྱང་ཆུབ་སེམས་དཔའ་རྣམས་ཀྱི་ཐོབ་པ་[^45K]ནི་སངས་རྒྱས་ཉིད་དུ་འགྱུར་བར་བསྟན་པའི་ཕྱིར་སེམས་ཅན་ཡོངས་སུ་སྨིན་པར་བྱེད་པ་སྔར་བསྟན་ཏོ། 
།དེ་ཉིད་ཀྱི་ཕྱིར་དེ་དག་གི་གཞན་གྱི་དོན་ལ་སྦྱོར་བ་ཡང་རང་གི་དོན་ཁོ་ན་ཡིན་ནོ། 
།བསྒོམ་པའི་[^46K]ལམ་གྱི་གནས་སྐབས་ན་ཀུན་ནས་ཉོན་མོངས་པའི་ཆོས་ཐམས་ཅད་ཡོངས་སུ་སྤོང་བས་བག་ཡོད་པའི་འཇུག་པ་ནི་གང་གི་[^47K]ཕྱིར། 
འཇིག་རྟེན་གྱི་ཆོས་ཐམས་ཅད་ཀྱིས་མི་གོས་པར་བྱ་བའི་ཕྱིར་ཞེས་གསུངས་པའོ། 
།འཇིག་རྟེན་ལས་འདས་པའི་བྱང་ཆུབ་ཀྱི་ཕྱོགས་དང་མཐུན་པ་མ་ཆགས་པ་ལ་སོགས་པའི་དགེ་བའི་རྩ་བ་ཡོངས་སུ་སྦྱོང་བས་ས་ནས་སར་འཕར་བར་བྱེད་པའི་འཇུག་པ་ནི་གང་གི་ཕྱིར། 
འཇིག་རྟེན་ལས་འདས་པའི་དགེ་བའི་རྩ་བ་ཡོངས་སུ་དག་པར་བྱ་བའི་ཕྱིར་ཞེས་གསུངས་པའོ། 
།ཡང་དེ་དག་ཉིད་ཀྱི་རྒྱུ་གང་ཡིན་པ་དགེ་བའི་རྩ་བ་ཡིན་པར་རིག་པར་བྱའོ། 
།ས་བཅུ་པར་དེ་བཞིན་གཤེགས་པ་ཐམས་ཅད་ཀྱི་གསང་བ་ལ་སོགས་པ་ཤེས་པར་བྱེད་པས། 
བྱང་ཆུབ་སེམས་དཔའི་མཐར་ཕྱིན་པར་བྱེད་པའི་འཇུག་པ་ནི་གང་གི་ཕྱིར་ཡེ་ཤེས་བསམ་གྱིས་མི་ཁྱབ་པའི་ཡུལ་ཁོང་དུ་ཆུད་པར་བྱ་བའི་ཕྱིར་ཞེས་གསུངས་པའོ། 
།ཤེས་བྱ་ཐམས་ཅད་ལ་སྒྲིབ་པ་མེད་པ་ཤེས་པའི་ཕྱིར་སངས་རྒྱས་ཀྱི་མཐར་ཐུག་པར་བྱེད་པའི་འཇུག་པ་ནི་གང་གི་ཕྱིར། 
ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཁོང་དུ་ཆུད་པར་བྱ་བའི་ཕྱིར་ཞེས་གསུངས་པའོ། 
།འཇུག་པ་འདི་རྣམས་ཀྱི་[^48K]བྱེ་བྲག་བསྟན་པའི་ཕྱིར། 
མིང་གཞན་སྨོས་ཀྱི་རྩ་བའི་འཇུག་པ་ནི་མ་ཡིན་ནོ། 
།བཅུ་པ་ལ་སོགས་པ་བསྟན་པ་ཐམས་ཅད་ལ་ཡན་ལག་དང་ཉེ་བའི་ཡན་ལག་གི་སྒོ་ནས་རྣམ་པ་དྲུག་དྲུག་གིས་བཤད་པར་རིག་པར་བྱ་སྟེ། 
དངོས་པོ་ཉེ་བར་དགོད་པ་ནི་མ་གཏོགས་ཏེ། 
དེར་ཕུང་པོ་དང་ཁམས་དང་སྐྱེ་མཆེད་ཀྱི་དངོས་པོ་ཉེ་བར་དགོད་པ་མ་གཏོགས་སོ་ཞེས་བྱ་བའི་ཐ་ཚིག་གོ། 
།རྣམ་པ་དྲུག་པོ་དག་གང་ཞེ་ན། 
ཡན་ལག་དང་། 
ཉེ་བའི་ཡན་ལག་དང་། 
མཚན་ཉིད་འདྲ་བ་དང་། 
མཚན་ཉིད་མི་འདྲ་བ་དང་། 
འདུ་བ་དང་། 
རྒྱས་པའོ། 
།དེ་ལ་ཡན་ལག་ནི་འཇུག་པའོ། 
།ཉེ་བའི་ཡན་ལག་ནི་གཞན་རྣམས་ཏེ། 
དེ་ལ་བརྟེན་པའི་[^49K]ཕྱིར་དང་། 
དེ་ཡོངས་སུ་རྫོགས་པར་བྱེད་པའི་ཕྱིར་རོ། 
།དེ་གཉིས་ཀྱི་འཇུག་པ་ཉིད་ཀྱི་ཕྱིར་མཚན་ཉིད་དང་འདྲ་བ་ཉིད་དོ། 
།རྣམ་པ་གཞན་ཉིད་ཀྱི་ཕྱིར་མཚན་ཉིད་མི་འདྲ་བ་ཉིད་དོ། 
།འདུ་བ་ནི་མདོར་བསྡུས་པ་སྟེ། 
ཡན་ལག་བསྟན་པའི་ཕྱིར་རོ། 
།རྒྱས་པ་ནི་དེ་[^50K]རབ་ཏུ་དབྱེ་བ་སྟེ། 
ཉེ་བའི་ཡན་ལག་བསྟན་པའི་ཕྱིར་ཏེ། 
འཇིག་རྟེན་གྱི་ཁམས་འཇིག་པ་དང་ཆགས་པ་བཞིན་ནོ། 
།བཅུ་པ་གཞན་ལ་ཡང་དེ་བཞིན་ཉིད་དུ་ཅི་རིགས་པར་[^51K]སྦྱར་བར་བྱའོ། 
།དེ་གང་དག་བཞི་པར་སྟོན་པར་འདོན་པ་དང་། 
གང་དག་གསུམ་པར་སྟོན་པར་འདོན་པ་གཉིས་ཀ་ཡང་འདིར་དེ་ཉིད་ཀྱི་ཕྱིར་ཁོ་ན་ཡིན་པར་རིག་པར་བྱའོ། 
།བཅུ་པ་གཉིས་པ་དང་[^52K]གསུམ་པ་ལ་ཡང་དེ་ཉིད་ཀྱི་ཕྱིར་ཡོད་དོ། 
།བཅུ་པ་གཉིས་པ་ལ་གང་འདི་བྱང་ཆུབ་སེམས་དཔའི་ས་བཅུ་པོ་དག་ལ་རྩོམ་[^53K]ཞིང་ཐོབ་པར་བྱ་བའི་ཕྱིར་ཞེས་བྱ་བས་ནི་རྩོམ་ཞིང་ཐོབ་པའི་རྩ་བ་བསྟན་ཏོ། 
།དེ་ལ་རྩོམ་པ་ནི་དད་པ་དང་། 
འདུན་པ་དང་། 
ཉེ་བར་འགྲོ་བ་ལ་སོགས་པ་སྟེ། 
ཡོངས་སུ་ཚོལ་བའོ། 
།འཐོབ་པ་ནི་ས་བཅུ་པོ་དེ་དག་འཛིན་པའོ། 
།ཡང་ན་ལུང་དང་རྟོགས་པ་སྟེ། 
གོ་རིམས་བཞིན་ནོ། 
།འདིར་ནི་རྣམ་གྲངས་གོང་མ་ཉིད་ཡིན་པར་རིག་པར་བྱའོ། 
།རྩོམ་ཞིང་འཐོབ་པའི་རྩ་བ་འདི་ལ་བརྟེན་ནས་རྩོམ་ཞིང་འཐོབ་པ་གཞན་བཅུ་སྟེ། 
བསམས་པ་ལས་བྱུང་བའི་ཤེས་པས་ཇི་ལྟར་ཐོས་པའི་དོན་ལེགས་པར་འཛིན་པ་དང་། 
འཛིན་དུ་འཇུག་པས་ཡང་དག་པར་འཛིན་པ་[^54K]རྩོམ་ཞིང་འཐོབ་པ་ནི་གང་གི་ཕྱིར། 
བྱང་ཆུབ་སེམས་དཔའི་ས་ཇི་ལྟ་བ་བཞིན་དུ་རྣམ་པར་དགོད་པ་ལ་མཁས་པས་[^55K]བསྟན་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་ཆོས་ཐམས་ཅད་རྟོགས་པར་[^56K]བྱ་བའི་ཕྱིར། 
འདུན་པ་རྩོམ་ཞིང་འཐོབ་པ་ནི་གང་གི་ཕྱིར། 
སངས་རྒྱས་ཀྱི་ཆོས་ཐམས་ཅད་ལྷག་པར་དམིགས་པར་བྱ་བའི་ཕྱིར་ཞེས་གསུངས་པའོ། 
།དེ་ཉིད་ཀྱི་ཆེད་དུ་ངེས་པར་འབྱེད་པའི་ཆ་དང་མཐུན་པའི་གནས་སྐབས་ན་ཟག་པ་མེད་པའི་བྱང་ཆུབ་ཀྱི་ཕྱོགས་པ་བྱེ་བྲག་གིས་བསྒོམ་པའི་[^57K]རྣམ་པ་ཁོང་དུ་ཆུད་པར་བྱེད་པས་སྦྱོར་བ་རྩོམ་ཞིང་འཐོབ་པ་ནི་གང་གི་ཕྱིར། 
ཟག་པ་མེད་པའི་ཆོས་བྱེ་བྲག་གི་[^58K]བསྒོམ་པར་བྱ་བའི་ཕྱིར་ཞེས་གསུངས་པའོ། 
།མཐོང་བའི་ལམ་གྱི་གནས་སྐབས་ན་ཆོས་བདག་མེད་པ་ཤེས་པ་ལ་མཁས་པར་བྱེད་པས་རྟོགས་པར་བྱེད་པ་རྩོམ་ཞིང་ཐོབ་པ་ནི་གང་གི་ཕྱིར་ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ་ཤེས་རབ་ཆེན་པོ་སྣང་བ་ལ་མཁས་པར་བྱ་བའི་ཕྱིར་ཞེས་གསུངས་པའོ། 
།དེ་ལ་ཤིན་ཏུ་རྣམ་པར་ཕྱེ་བ་ཞེས་བྱ་བ་ནི་དེའི་ཕ་རོལ་ན་ཡང་རྣམ་པར་དབྱེ་བར་བྱ་བ་མེད་པ་སྟེ། 
དེ་ནི་ཆོས་བདག་མེད་པའོ། 
།དེ་རྣམ་པར་འབྱེད་པ་ནི་ཤེས་པའོ། 
།དེ་ནི་ཤེས་རབ་ཆེན་པོ་ཡང་ཡིན་ཏེ། 
ཐེག་པ་དམན་པ་ལས་འདས་པའི་ཕྱིར་རོ། 
།དེ་ནི་སྣང་བ་ཡང་ཡིན་ཏེ། 
དེ་མི་ཤེས་པའི་མུན་པའི་གཉེན་པོ་ཡིན་པའི་ཕྱིར་ཏེ། 
དེའི་ཚེ་ན་དེ་ལ་མཁས་པ་ཡིན་ནོ། 
།འཇིག་རྟེན་ལས་འདས་པའི་ཡེ་ཤེས་ཀྱི་རྗེས་ལ་ཐོབ་པ་[^59K]ཤེས་པས་ཆོས་ཀྱི་རྣམ་གྲངས་ཀྱི་དོན་རྟོགས་པར་བྱེད་པས་བསྒོམ་པའི་ལམ་རྩོམ་ཞིང་འཐོབ་པ་ནི་གང་གི་ཕྱིར། 
ཤིན་ཏུ་བརྟགས་པའི་ཡེ་ཤེས་ཀྱི་སྒོ་ལ་འཇུག་པར་བྱ་བའི་ཕྱིར་ཞེས་གསུངས་པའོ། 
།དེ་ལ་གནས་པའི་བྱང་ཆུབ་སེམས་དཔའ་ལ་བྱང་ཆུབ་མི་[^60K]འཐོབ་པའི་ཉེས་པ་ལྔ་ཡོད་དེ། 
ཕས་ཀྱི་རྒོལ་བ་ཚར་གཅོད་པར་མི་ནུས་པ་ནི་གང་གིས་ན་ཕས་ཀྱི་[^61K]རྒོལ་བ་རྣམས་ཀྱིས་དེ་ཡང་རང་གི་[^62K]ཕྱོགས་ལས་བསྒྱུར་དུ་རུང་བ་དང་། 
ཕ་རོལ་ཡང་གཞན་དུ་བཀྲིར་རུང་བའོ། 
།དྲིས་པའི་ལན་འདེབས་མི་ནུས་པ་ནི་གང་གིས་དྲིས་ན་དེ་རྨོངས་པ་དང་། 
ཕ་རོལ་ཡང་འཇུག་པར་མི་བྱེད་པའོ། 
།ཐེག་པ་དམན་པ་འདོད་པ་ནི་གང་གིས་ན་བདག་ཉིད་ཀྱང་བྱང་ཆུབ་ཆེན་པོ་མི་འཐོབ་ལ། 
གཞན་གྱི་དོན་ཡང་ཡལ་བར་འདོར་བའོ། 
།སེམས་ཅན་ཡོངས་སུ་སྨིན་པར་བྱ་བ་ལ་ལེ་ལོ་བྱེད་པ་ནི་གང་གིས་ན་གཞན་གྱི་དོན་གཏོང་ཞིང་བདག་གི་དགེ་བའི་རྩ་བ་གཞན་གྱི་དོན་བྱེད་པའི་རྒྱུ་ལས་བྱུང་བ་ཡང་མི་ཐོབ་པའོ[^63K]། 
།ཐབས་མི་ཤེས་པ་ནི་གང་གིས་ན་སེམས་ཅན་ཡོངས་སུ་སྨིན་པར་བྱེད་པ་དང་། 
བྱང་ཆུབ་ཀྱི་ཚོགས་ཡོངས་སུ་རྫོགས་པར་བྱེད་མི་ནུས་པའོ། 
།དེ་དག་གི་[^64K]གཉེན་པོར་རྩོམ་ཞིང་འཐོབ་པ་ལྔ་ཡོད་པར་རིག་པར་བྱ་སྟེ། 
རང་གི་ཕྱོགས་ཀྱི་ཁྱད་པར་ཅི་རིགས་པར་ཡོངས་སུ་བསྟན་པ་ལ་བག་ཚབ་མེད་པར་ལན་འདེབས་པའི་སྤོབས་པ་མུན་པ་མེད་པས་ཕས་ཀྱི་རྒོལ་བ་ཚར་གཅོད་ནུས་པ་རྩོམ་ཞིང་འཐོབ་པ་ནི་གང་གི་ཕྱིར་གནས་གཞན་རིགས་སུ་རབ་ཏུ་བརྗོད་པ་ལ་བག་འཆུམས་པ་[^65K]མེད་པའི་སྤོབས་པས་སྣང་བར་བྱ་བའི་ཕྱིར་ཞེས་གསུངས་པའོ། 
།སོ་སོ་ཡང་དག་པར་རིག་པའི་[^66K]ས་ཤེས་པས་མངོན་སུམ་དུ་བྱེད་པ་དྲིས་པས་[^67K]ལན་འདེབས་ནུས་པ་རྩོམ་ཞིང་འཐོབ་པ་ནི་གང་གི་ཕྱིར་སོ་སོ་ཡང་དག་པར་རིག་པ་ཆེན་པོའི་ས་ཤིན་ཏུ་རྟོགས་པར་བྱ་བའི་ཕྱིར་ཞེས་གསུངས་པའོ། 
།བྱང་ཆུབ་ཏུ་སྨོན་ལམ་བཏབ་པའི་ཕྱིར་བྱང་ཆུབ་དྲན་པ་ཆུད་མི་གསོན་པས་ཐེག་པ་དམན་པར་འགྲོ་བའི་གཉེན་པོ་རྩོམ་ཞིང་འཐོབ་པ་[^68K]ནི་གང་གི་ཕྱིར། 
བྱང་ཆུབ་ཀྱི་སེམས་ཀྱི་དྲན་པ་བརྗེད་པ་མེད་པར་བྱ་བའི་ཕྱིར་ཞེས་གསུངས་པའོ། 
།སེམས་ཅན་ཐམས་ཅད་ཀྱི་དོན་བྱ་བ་ལ་ཡོངས་སུ་མི་སྐྱོ་བས་སེམས་ཅན་གྱི་དོན་བྱ་བ་ལ་ལེ་ལོ་བྱེད་པའི་གཉེན་པོ་རྩོམ་ཞིང་འཐོབ་པ་ནི་གང་གི་[^69K]ཕྱིར། 
སེམས་ཅན་གྱི་ཁམས་ཐམས་ཅད་ཡོངས་སུ་སྨིན་པར་བྱ་བའི་ཕྱིར་ཞེས་གསུངས་པའོ། 
།རིག་པའི་གནས་ལྔ་དག་ཏུ་ཞུགས་པའི་རྣམ་པར་གཏན་ལ་འབེབས་པ་རྟོགས་པར་བྱེད་པས་ཐབས་མི་ཤེས་པའི་གཉེན་པོར་རྩོམ་ཞིང་འཐོབ་པ་ནི་གང་གི་ཕྱིར་ཐམས་ཅད་དུ་ཞུགས་པའི་རྣམ་པར་གཏན་ལ་འབེབས་པ་ཐོབ་པར་བྱ་བའི་ཕྱིར་ཞེས་གསུངས་པའོ། 
།འདི་ནི་གང་གི་ཕྱིར་བྱིན་གྱིས་བརླབ་པ་[^70K]བསྟན་པའོ། 
།ཇི་ལྟར་བྱིན་གྱིས་བརླབ་[^71K]ཅེ་ན། 
གསུང་དང་། 
ཐུགས་དང་། 
སྐུས་[^72K]སོ། 
།གསུང་གི་[^73K]བྱིན་གྱིས་བརླབས་པ་ཇི་ལྟ་བུ་ཞེ་ན། 
ཡང་རིགས་ཀྱི་བུ་ཁྱོད་ཆོས་རྣམས་ཀྱི་སྒོ་རབ་ཏུ་དབྱེ་བ་ལ་མཁས་པར་[^74K]འགྱུར་བའི་ཆོས་ཀྱི་རྣམ་གྲངས་འདི་ལས་[^75K]སངས་རྒྱས་ཀྱི་མཐུས་དེ་བཞིན་གཤེགས་པ་ཡེ་ཤེས་སྣང་བའི་བྱིན་གྱི་རླབས་ཀྱི་[^76K]དང་། 
རང་གི་དགེ་བའི་རྩ་བ་ཡོངས་སུ་དག་པའི་ཕྱིར་དང་། 
ཆོས་ཀྱི་དབྱིངས་སྦྱངས་པའི་ཕྱིར་དང་། 
སེམས་ཅན་གྱི་ཁམས་ལ་ཕན་འདོགས་པའི་ཕྱིར་དང་། 
ཆོས་ཀྱི་སྐུ་ཡེ་ཤེས་ཀྱི་སྐུའི་ཕྱིར་དང་། 
སངས་རྒྱས་ཐམས་ཅད་ཀྱིས་དབང་བསྐུར་བ་ཡང་དག་པར་ནོད་པའི་ཕྱིར་དང་། 
འཇིག་རྟེན་ཐམས་ཅད་ལས་མངོན་པར་འཕགས་པའི་ལུས་འབྱུང་བའི་ཕྱིར་དང་། 
འཇིག་རྟེན་གྱི་འགྲོ་བ་ཐམས་ཅད་ལས་ཡང་དག་པར་འདས་པའི་ཕྱིར་དང་། 
འཇིག་རྟེན་ལས་འདས་པའི་ཆོས་ཀྱི་འགྲོ་བ་ཡོངས་སུ་དག་པའི་ཕྱིར་དང་། 
ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པའི་ཕྱིར་སྤོབས་པར་གྱིས་ཤིག་ཅེས་བྱ་བ་བཅུ་པ་འདིས་སོ། 
།དེ་ལ་སྤོབས་པ་ནི་ཇི་ལྟར་འདྲིས་པའི་ཆོས་ཀྱི་དོན་མ་བརྗེད་པའོ། 
།ཆོས་རྣམས་ཀྱི་སྒོ་དག་ནི་ཆོས་ཀྱི་རྣམ་གྲངས་རྣམས་སོ། 
།དེ་དག་གི་རྣམ་པ་ཐ་དད་པ་ནི་རབ་ཏུ་དབྱེ་བའོ། 
།དེ་ལ་ཆོས་ཀྱི་རྣམ་གྲངས་འདིས་མཁས་པར་འགྱུར་བས་དེ་ལ་མཁས་པའོ། 
།སྤོབས་པའི་རྩ་བ་དེ་ལ་བརྟེན་ནས། 
སྤོབས་པ་གཞན་རྣམ་པ་གཉིས་ཏེ། 
གཞན་གྱི་མཐུས་སྤོབས་པ་དང་། 
རང་གི་[^77K]མཐུས་སྤོབས་པའོ། 
།དེ་ལ་གཞན་གྱི་[^78K]མཐུས་སྤོབས་པ་ནི་སངས་རྒྱས་ཀྱི་[^79K]མཐུས་ཏེ། 
ཇི་ལྟར་སངས་རྒྱས་ཀྱི་མཐུས་ཤེ་ན། 
དེ་བཞིན་གཤེགས་པའི་ཡེ་ཤེས་ཀྱི་མུན་པ་མེད་པར་བྱིན་གྱིས་བརླབས་པ་སྟེ། 
གང་གི་ཕྱིར་དེ་བཞིན་གཤེགས་པའི་ཡེ་ཤེས་སྣང་བའི་བྱིན་གྱི་རླབས་[^80K]ཀྱིས་ཞེས་གསུངས་སོ། 
།དེ་ལ་རང་གི་[^81K]མཐུས་སྤོབས་པ་ནི་རྣམ་པ་བཞི་སྟེ། 
འདུས་བྱས་ཀྱི་རྩ་བའི་ཆོས་ཡོངས་སུ་དག་པས་སྤོབས་པ་ནི་གང་གི་ཕྱིར་རང་གི་དགེ་བའི་[^82K]རྩ་བ་ཡོངས་སུ་དག་པའི་ཕྱིར་ཞེས་གསུངས་པའོ། 
།འདུས་མ་བྱས་ཀྱི་ཆོས་ཡོངས་སུ་དག་པས་སྤོབས་པ་ནི་གང་གི་ཕྱིར་ཆོས་ཀྱི་དབྱིངས་ཡོངས་སུ་སྦྱངས་པའི་[^83K]ཕྱིར་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པའི་ཡོངས་སུ་དག་པས་སྤོབས་པ་ནི་གང་གི་ཕྱིར་སེམས་ཅན་གྱི་ཁམས་ཕན་འདོགས་པའི་ཕྱིར་ཞེས་གསུངས་པའོ། 
།གནས་ཡོངས་སུ་དག་པས་སྤོབས་པ་ནི་གནས་ཡོངས་སུ་དག་པ་དེ་ཡང་མཐར་ཕྱིན་པ་རྣམ་པ་གསུམ་གྱིས་རབ་ཏུ་ཕྱེ་བ་སྟེ། 
བྱང་ཆུབ་སེམས་དཔའི་མཐར་ཕྱིན་པ་ཕན་ཡོན་གཉིས་དང་ལྡན་པ་དང་། 
ཉན་ཐོས་དང་རང་སངས་རྒྱས་དང་། 
ཐུན་མོང་པའི་མཐར་ཕྱིན་པ་དང་། 
དེ་བཞིན་གཤེགས་པའི་མཐར་ཕྱིན་པའོ། 
།དེ་ལ་མཐར་ཕྱིན་པ་དང་པོ་ནི་ཆོས་ཀྱི་སྐུ་སེམས་དང་ཡིད་དང་། 
རྣམ་པར་ཤེས་པ་སྤངས་པ་ཡེ་ཤེས་འབའ་ཞིག་གིས་གནས་ཏེ་གང་གི་ཕྱིར་ཆོས་ཀྱི་སྐུ་ཡེ་ཤེས་ཀྱི་སྐུའི་ཕྱིར་ཞེས་བྱ་བ་གསུངས་པའོ། 
།དེའི་ཕན་ཡོན་རྣམ་པ་གཉིས་ནི་ཚེ་འདི་ལ་སངས་རྒྱས་ཀྱིས་དབང་བསྐུར་བ་ཡང་དག་པར་ནོད་པ་དང་། 
ཚེ་ཕྱི་མ་ལ་དབང་ཕྱུག་ཆེན་པོའི་གནས་སུ་སྐྱེ་བ་སྟེ། 
གང་གི་ཕྱིར་སངས་རྒྱས་[^84K]ཐམས་ཅད་ཀྱིས་[^85K]དབང་བསྐུར་བ་ཡང་དག་པར་ནོད་པའི་ཆོས་ཀྱི་འགྲོ་བ་ཡོངས་སུ་དག་པའི་ཕྱིར་དང་། 
འཇིག་རྟེན་ཐམས་ཅད་ལས་མངོན་པར་འཕགས་པའི་ལུས་འབྱུང་བའི་ཕྱིར་ཞེས་གསུངས་པའོ། 
།མཐར་ཕྱིན་པ་གཉིས་པ་ནི་འགྲོ་བ་ལྔ་ལས་ཡང་དག་པར་འདས་པ་དང་། 
མྱ་ངན་ལས་འདས་པའི་ལས་ལམ་ཡོངས་སུ་དག་པ་སྟེ། 
གང་གི་ཕྱིར་འཇིག་རྟེན་གྱི་འགྲོ་བ་ཐམས་ཅད་ལས་ཡང་དག་པར་འདས་པའི་ཕྱིར་དང་། 
འཇིག་རྟེན་ལས་འདས་པའི་ཆོས་ཀྱི་འགྲོ་བ་ཡོངས་སུ་དག་པའི་ཕྱིར་ཞེས་གསུངས་སོ[^86K]། 
།མཐར་ཕྱིན་པ་གསུམ་པ་ནི་ཤེས་བྱ་ཐམས་ཅད་ལ་སྒྲིབ་པ་མེད་པའི་ཡེ་ཤེས་ཡོངས་སུ་རྫོགས་པ་སྟེ་གང་གི་ཕྱིར་ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པའི་ཕྱིར་ཞེས་གསུངས་པའོ། 
།གོང་ནས་གོང་དུ་རང་གི་མཐུས་སྤོབས་པ་ཁྱད་པར་དུ་འགྱུར་བར་རིག་པར་བྱ་སྟེ། 
གསུང་གིས་བྱིན་གྱིས་བརླབས་པ་ནི་དེ་ལྟ་བུ་ཡིན་ནོ། 
།ཐུགས་ཀྱིས་བྱིན་གྱིས་བརླབས་པ་ཇི་ལྟ་བུ་ཞེན། 
དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་ཟིལ་གྱིས་མི་ནོན་པའི་ལུས་ཉིད་ཉེ་བར་སྒྲུབ་པར་མཛད་དེ། 
ཐོབ་པ་[^87K]མེད་པའི་སྤོབས་པས་སྟོན་པ་དང་། 
ཤིན་ཏུ་རྣམ་པར་སྦྱངས་པའི་ཡེ་ཤེས་ཀྱིས་ཤིན་ཏུ་རྣམ་པར་ཕྱེ་བ་ལ་འཇུག་པ་དང་། 
བརྗེད་པ་[^88K]མེད་པའི་བྱིན་རླབས་དང་། 
ཤིན་ཏུ་རྣམ་པར་ངེས་པའི་བློ་གྲོས་ལ་མཁས་པ་དང་། 
ཐམས་ཅད་ཀྱི་རྗེས་སུ་སོང་བའི་བློ་མི་འདོར་བ་ཉིད་དང་། 
ཡང་དག་པར་རྫོགས་པའི་སངས་རྒྱས་ཀྱི་སྟོབས་བརྫི་བ་[^89K]མེད་པ་ཉིད་དང་། 
དེ་བཞིན་གཤེགས་པའི་སྟོབས་དང་། 
མི་འཇིགས་པ་ཞུམ་པ་མེད་པ་ཉིད་དང་། 
ཐམས་ཅད་མཁྱེན་པའི་ཡེ་ཤེས་ཀྱིས་སོ་སོ་ཡང་དག་པར་[^90K]རིག་པར་རྣམ་པར་དབྱེ་བས་ཆོས་ཀྱི་ཚུལ་ལ་རྟོག་པ་[^91K]དང་། 
དེ་བཞིན་གཤེགས་པའི་སྐུ་དང་། 
གསུང་དང་། 
ཐུགས་ཀྱི་རྒྱན་ཤིན་ཏུ་རྣམ་པར་ཕྱེ་བ་ཐམས་ཅད་མངོན་པར་སྒྲུབ་པར་མཛད་དོ་ཞེས་བྱ་བ་བཅུ་པ་འདིས་སོ། 
།ཟིལ་གྱིས་མི་ནོན་པའི་ལུས་དེ་ཡང་རྣམ་པ་གཉིས་ཏེ། 
བླ་ན་མེད་པའི་དཔལ་གྱིས་གཟི་བརྗིད་དང་ལྡན་ཞིང་རང་གི་འཁོར་ལ་རྒྱལ་པོ་ལྟ་བུ་དང་། 
སྤོབས་པ་ཟིལ་གྱིས་མི་ནོན་པའི་ལུས་ཏེ། 
སྔ་མ་ནི་གཟུགས་ཀྱི་སྐུའི་བྱེ་བྲག་གིས་སོ། 
།ཕྱི་མ་ནི་མིང་གི་ཚོགས་ཀྱི་བྱེ་བྲག་གིས་སོ། 
།དེ་ཡང་རྣམ་པ་དགུ་སྟེ། 
རྒྱུན་ཆགས་སུ་ཐོགས་པ་མེད་པ་[^92K]སྟོན་པས་ཐོགས་པ་མེད་པའི་སྤོབས་པ་ནི་གང་གི་ཕྱིར། 
ཐོགས་པ་མེད་པའི་སྤོབས་པས་སྟོན་པ་ཞེས་གསུངས་པའོ། 
།རིག་པ་[^93K]རྣམ་པ་བཞི་ཤེས་པ་ཤིན་ཏུ་རྣམ་པར་བྱང་བར་བྱས་པས་རིག་པ་[^94K]གང་གིས་[^95K]གང་རིགས་སམ་མི་རིགས་པ་དེ་ཁོང་དུ་ཆུད་པའི་ཕྱིར་རིགས་པའི་སྤོབས་པ་ནི། 
ལྟོས་པ་དང་ནི་ཆོས་ཉིད་དང་། 
།རྒྱུ་དང་འབྲས་བུ་ཉིད་དང་ཡང་། 
།འཐད་པས་སྒྲུབ་པ་གང་ཡིན་པ། 
།རིགས་པ་རྣམ་པ་བཞིར་དགོངས་སོ། 
།ཞེས་བྱ་བར་རིགས་པ་རྣམ་པ་བཞི་སྟེ། 
གང་གི་ཕྱིར། 
ཤིན་ཏུ་རྣམ་པར་སྦྱངས་པའི་ཡེ་ཤེས་ཀྱི་རྣམ་པར་ཕྱེ་བ་ལ་འཇུག་པ་ཞེས་གསུངས་པའོ། 
།གོ་རིམས་ལ་མི་ལྟོས་པར་གཏམ་གྱིས་བར་དུ་གཅོད་[^96K]ཀྱང་ཇི་ལྟར་འདོད་པ་བཞིན་དུ་དེ་དང་དེ་ནས་ཚིག་འབྲུ་དང་། 
དོན་རྗེས་སུ་དྲན་པས་གྲོལ་བའི་སྤོབས་པ་ནི་གང་གི་ཕྱིར། 
བརྗེད་པ་མེད་པའི་བྱིན་གྱི་རླབས་[^97K]ཞེས་གསུངས་པ་སྟེ། 
བརྗེད་པ་མེད་པའི་བྱིན་གྱི་རླབས་[^98K]དེ་ནི་གང་གིས་དེ་ལ་བྱིན་གྱིས་རློབས་པའོ[^99K]། 
།གདུལ་བྱ་ཇི་ལྟ་བ་བཞིན་དུ་རྣམ་གྲངས་དང་དཔེ་སྣ་ཚོགས་ཀྱི་ཐེ་ཚོམ་གཅོད་པས་གོ་བར་བྱེད་པའི་སྤོབས་པ་ནི་གང་གི་ཕྱིར། 
ཤིན་ཏུ་རྣམ་པར་ངེས་པའི་བློ་གྲོས་ལ་མཁས་པ་ཞེས་གསུངས་པའོ། 
།སྤྱིའི་མཚན་ཉིད་རྣམ་པ་གསུམ་གྱིས་[^100K]རྣམ་པར་ཤེས་པ་རྒྱུན་མི་འཆད་པར་མངོན་དུ་བྱེད་པས་ཀུན་ནས་ཉོན་མོངས་པ་ཅན་མ་ཡིན་པའི་སྤོབས་པ་ནི་གང་གི་[^101K]དུཕྱིར། 
ཐམས་ཅད་ཀྱི་རྗེས་སུ་སོང་བའི་བློ་མི་འདོར་བ་ཞེས་གསུངས་པའོ། 
།སངས་རྒྱས་དང་ལྡན་པའི་སྟོབས་བཅུ་པོ་ཇོགས་པ་མེད་པས་གདུལ་བྱའི་ཀུན་ནས་ཉོན་མོངས་པ་ཡང་དག་པར་འཇོམས་པས་ངེས་པར་འབྱིན་པའི་གདམས་ངག་གི་སྤོབས་པ་ནི་གང་གི་ཕྱིར། 
ཡང་དག་པར་རྫོགས་པའི་སངས་རྒྱས་ཀྱི་སྟོབས་བརྫི་བ་[^102K]མེད་པ་ཉིད་ཅེས་གསུངས་པའོ། 
།སངས་རྒྱས་ལ་ངེས་པའི་མི་འཇིགས་པ་ཞུམ་པ་མེད་པས་ཕས་ཀྱི་རྒོལ་བས་མི་འཇིགས་པའི་སྤོབས་པ་ནི་གང་གི་ཕྱིར། 
དེ་བཞིན་གཤེགས་པའི་སྟོབས་དང་། 
མི་འཇིགས་པ་ཞུམ་པ་མེད་པ་ཉིད་ཅེས་གསུངས་པའོ། 
།སངས་རྒྱས་ཀྱི་ཡེ་ཤེས་སུ་གཏོགས་པའི་[^103K]སོ་སོ་ཡང་དག་པར་རིག་པའི་རབ་ཏུ་དབྱེ་བས། 
མདོའི་སྡེ་[^104K]ལ་སོགས་པའི་ཆོས་རྣམས་ཀྱི་ཚུལ་དྲུག་ལ་རྟོག་པས་མི་ཟད་པའི་སྤོབས་པ་ནི་གང་གི་ཕྱིར། 
ཐམས་ཅད་མཁྱེན་པའི་ཡེ་ཤེས་ཀྱི་སོ་སོ་ཡང་དག་པར་རིག་པའི་རྣམ་པར་དབྱེ་བས་ཆོས་ཀྱི་ཚུལ་ལ་རྟོག་པ་ཞེས་གསུངས་པའོ། 
།སྐུ་ལ་སོགས་པའི་ཆོ་འཕྲུལ་སངས་རྒྱས་དང་འབྲེལ་པ་གདུལ་བྱ་ཐ་དད་པས་ཐ་དད་པ་ཐམས་ཅད་མངོན་དུ་མཛད་པ་ལ་མངའ་པས་ཆོ་འཕྲུལ་དང་བཅས་པའི་སྤོབས་པས་ཟིལ་གྱིས་མི་ནོན་པའི་ལུས་ཉིད་ནི། 
གང་གི་ཕྱིར་དེ་བཞིན་གཤེགས་པའི་སྐུ་དང་གསུང་དང་ཐུགས་ཀྱི་རྒྱན་ཤིན་ཏུ་རྣམ་པར་ཕྱེ་བ་ཐམས་ཅད་མངོན་པར་སྒྲུབ་པ་ཉིད་ཉེ་བར་སྒྲུབ་པར་མཛད་དོ་ཞེས་གསུངས་པའོ། 
།ཅིའི་ཕྱིར་སངས་རྒྱས་བཅོམ་ལྡན་འདས་དེ་དག་མཐུ་མངའ་ཞིང་ཐུགས་བརྩེ་བ་དང་ལྡན་ཡང་དེ་ཉིད་ལ་ཟིལ་གྱིས་མི་ནོན་པའི་ལུས་རྣམ་པ་བཅུ་པོ་དེ་དག་ཉེ་བར་སྒྲུབ་པ་མཛད་ཀྱི། 
གཞན་དག་ལ་མ་ཡིན་ཞེ་ན། 
འདི་ལྟར་དེ་ནི་ཏིང་ངེ་འཛིན་འདི་ཉིད་ཀྱི་ཆོས་ཉིད་ཐོབ་པ་ཞེས་བྱ་བ་གསུངས་པ་སྟེ། 
ཏིང་ངེ་འཛིན་གྱི་མཐུ་[^105K]ཐོབ་པ་དེ་ནི་གཞན་དག་ལ་མེད་དོ། 
།ཆོས་ཉིད་ཐོབ་པ་དེ་ཡང་གཉིས་ཀྱིས་རབ་ཏུ་ཕྱེ་བ་སྟེ། 
སྔོན་གྱི་མངོན་པར་འདུ་བྱེད་པས་འཕངས་པ་ནི། 
གང་གི་ཕྱིར་སྔོན་གྱི་སྨོན་ལམ་གྱི་[^106K]མངོན་པར་བསྒྲུབ་པའི་[^107K]ཕྱིར་ཞེས་གསུངས་པའོ། 
།ཏིང་ངེ་འཛིན་གྱི་རྟེན་གྱི་ཡོན་ཏན་[^108K]ཡོངས་སུ་འཛིན་པ་ནི་ཏིང་ངེ་འཛིན་གྱི་རྟེན་གྱི་ཡོན་ཏན་ཡོངས་སུ་འཛིན་པ་དེ་ཡང་རང་གི་དོན་དང་། 
གཞན་གྱི་དོན་ལ་[^109K]བརྩམས་ནས་རྣམ་པ་བརྒྱད་དུ་རིག་པར་བྱ་སྟེ། 
བྱང་ཆུབ་སེམས་དཔའི་མཐར་ཕྱིན་པའི་ལྷག་པའི་བསམ་པས་གཞིར་རྣམ་པར་དག་པ་ནི་གང་གི་ཕྱིར། 
ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པའི་ཕྱིར་ཞེས་གསུངས་པའོ། 
།དེ་ལ་ལྷག་པའི་བསམ་པ་ནི་དད་པ་དང་འདུན་པ་སྟེ། 
དགེ་བའི་ཆོས་ཐམས་ཅད་ཀྱི་གཞི་ཡིན་པའི་ཕྱིར་རོ། 
།བྱང་ཆུབ་སེམས་དཔའི་མཐར་ཕྱིན་པའི་བསྒོམ་པའི་དེ་བཞིན་ཉིད་ལ་དམིགས་པའི་ཡེ་ཤེས་ཀྱིས་ཤེས་རབ་རྣམ་པར་དག་པ་ནི་གང་གི་ཕྱིར་ཡེ་ཤེས་ཀྱི་དཀྱིལ་འཁོར་ལེགས་པར་སྦྱངས་པའི་ཕྱིར་ཞེས་གསུངས་པ་སྟེ། 
ཡེ་ཤེས་དེ་ནི་མཉམ་པར་གཞག་པས་ནང་དུ་ཀུན་ནས་བཟླུམས་པའི་ཕྱིར་དང་། 
དེ་བཞིན་ཉིད་ལ་དམིགས་པས་འོད་ཟེར་གཅིག་ཏུ་སྡུག་པའི་ཕྱིར་དཀྱིལ་འཁོར་ཞེས་བྱ་སྟེ། 
ཉི་མའི་དཀྱིལ་འཁོར་བཞིན་ནོ། 
།ཚེ་རབས་གཅིག་ནས་གཅིག་ཏུ་བརྒྱུད་པ་དག་ན་ཚོགས་ཤིན་ཏུ་རྫོགས་པར་བྱས་པས་རྒྱུད་ཡོངས་སུ་སྨིན་པར་རྣམ་པར་དག་པ་ནི་གང་གི་ཕྱིར་ཚོགས་ཤིན་ཏུ་བསགས་པ་[^110K]ཞེས་གསུངས་པའོ། 
།ཉོན་མོངས་པ་ཀུན་ཏུ་འབྱུང་བ་ལས་ཤིན་ཏུ་རྒྱལ་བས་སེམས་ལས་སུ་རུང་བ་རྣམ་པར་དག་པ་ནི། 
གང་གི་ཕྱིར་ཡོངས་སུ་སྦྱང་བ་ལེགས་པ་བྱས་པའི་ཕྱིར་ཞེས་གསུངས་པའོ། 
།དེ་བཞིན་གཤེགས་པའི་གསང་བའི་ཆོས་ཐམས་ཅད་བསྟན་པ་འཛིན་ནུས་པས་[^111K]ཐོས་པའི་ཡོངས་སུ་འཛིན་པ་རྣམ་པར་དག་པ་ནི་གང་གི་ཕྱིར། 
དྲན་པ་ཚད་མེད་པའི་སྣོད་ཡིན་པའི་ཕྱིར་ཞེས་གསུངས་པའོ། 
།མངོན་པར་ཤེས་པ་སྦྱང་བ་[^112K]ལ་དབང་ཐོབ་པས་མངོན་པར་ཤེས་པ་རྣམ་པར་དག་པ་ནི། 
གང་གི་ཕྱིར་མོས་པ་འོད་གསལ་བ་རྣམ་པར་སྦྱངས་པའི་ཕྱིར་ཞེས་གསུངས་པ་སྟེ། 
མངོན་པར་ཤེས་པ་རྣམས་ནི་མོས་པས་རབ་ཏུ་ཕྱེ་བ་ཡིན་པའི་ཕྱིར་དེ་སྨོས་པས་སྨོས་པར་འགྱུར་རོ། 
།གཟུངས་ཀྱི་སྒོ་འགལ་བ་མེད་པ་ཤིན་ཏུ་རྟོགས་པས་[^113K]སྤོབས་པ་རྣམ་པར་དག་པ་ནི་གང་གི་ཕྱིར། 
གཟུངས་ཀྱི་སྒོ་ཐ་དད་པ་མེད་པ་ལེགས་པར་རྟོགས་པའི་ཕྱིར་ཞེས་གསུངས་པ་སྟེ[^114K]། 
དེ་ལ་ཡི་གེའི་ཕྱི་མོ་རྣམས་ཇི་སྙེད་པར་གཟུངས་ཀྱི་སྒོ་རྣམས་ཀྱང་དེ་སྙེད་དོ[^115K]། 
།ཡི་གེའི་སྒོ་དེ་དང་དེས་སྔོན་དུ་འགྲོ་བའི་མིང་དང་ཚིག་དང་[^116K]ཡི་གེའི་ཚོགས་རྣམས་འཛིན་པའི་ཕྱིར་རོ། 
།[^117K]དེ་དག་ཐ་དད་པ་མེད་པ་ནི་སྔ་ཕྱི་མི་འགལ་བའོ། 
།དོན་དམ་པ་ཤེས་པར་བྱ་བའི་གདམས་ངག་བསླུ་བ་[^118K]མེད་པས་མངོན་པའི་ང་རྒྱལ་མེད་པ་ཡང་[^119K]རྣམ་པར་དག་པ་ནི་གང་གི་ཕྱིར། 
ཆོས་ཀྱི་དབྱིངས་ཤེས་པའི་ཕྱག་རྒྱས་ལེགས་པར་བཏབ་པའི་ཕྱིར་རོ་ཞེས་གསུངས་པའོ། 
།དེ་ལ་རང་གི་དོན་ལ་བརྩམས་པ་ནི་[^120K]ཏིང་ངེ་འཛིན་གྱི་རྟེན་གྱི་ཡོན་ཏན་ཡོངས་སུ་འཛིན་པ་རྣམ་པ་བཞི་པོ་གང་ཡིན་པ་ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པའི་ཕྱིར་དང་། 
ཡེ་ཤེས་ཀྱི་དཀྱིལ་འཁོར་ལེགས་པར་སྦྱངས་པའི་ཕྱིར་དང་། 
ཚོགས་ཤིན་ཏུ་བསགས་པའི་ཕྱིར་དང་། 
ཡོངས་སུ་སྦྱངས་པའི་ལེགས་པར་བྱས་པའི་ཕྱིར་ཞེས་བྱ་བ་མདོ་ཚིག་བཞི་པོ་དེ་དག་གིས་བརྩོན་འགྲུས་རྩོམ་པའི་རྒྱུ་དང་། 
ཆུད་མི་ཟ་བའི་རྒྱུ་དང་། 
ཕུན་སུམ་ཚོགས་པ་[^121K]རྒྱ་ཆེན་པོ་ཐོབ་པའི་[^122K]རྒྱུ་དང་། 
དེའི་ཀུན་ནས་ཉོན་མོངས་པ་མེད་པའི་རྒྱུ་བསྟན་[^123K]ཏེ། 
གོ་རིམས་བཞིན་ནོ། 
།གཞན་གྱི་དོན་ལས་བརྩམས་པ་རྣམ་པ་བཞི་པོ་གང་ཡིན་པ་དེ་ལ་དྲན་པ་ཚད་མེད་པའི་སྣོད་ཡིན་པའི་ཕྱིར་ཞེས་བྱ་བ་ནི་ཐེ་ཚོམ་གཅོད་པའི་རྒྱུ་ཡིན་ནོ། 
།མོས་པ་འོད་གསལ་བ་རྣམ་པར་སྦྱངས་པའི་ཕྱིར་ཞེས་བྱ་བ་ནི་འདུན་པར་བྱེད་པའི་རྒྱུ་ཡིན་ཏེ། 
མཐུའི་ཁྱད་པར་ཡང་དག་པར་བསྟན་པས་བསམ་གྱིས་མི་ཁྱབ་པའི་གནས་ལ་མོས་པས་འཇུག་པར་འགྱུར་བའི་ཕྱིར་རོ། 
།གཟུངས་ཀྱི་སྒོ་ཐ་དད་པ་མེད་པ་ལེགས་པར་རྟོགས་པའི་ཕྱིར་ཞེས་བྱ་བ་ནི་ཚུལ་ལ་འཇུག་པའི་རྒྱུ་ཡིན་ཏེ་ཆོས་ཀྱི་ཚུལ་ནུབ་པ་ན། 
སྟོན་པ་གཞན་གྱི་གསུང་རབ་ལ་འཇུག་པའི་ཕྱིར་རོ། 
།ཆོས་ཀྱི་དབྱིངས་ཤེས་པའི་ཕྱག་རྒྱས་ལེགས་པར་བཏབ་པའི་ཕྱིར་ཞེས་བྱ་བ་ནི་ངེས་པར་འབྱིན་པའི་གདམས་ངག་གི་རྒྱུ་ཡིན་ཏེ། 
གདུལ་བྱ་རྣམས་ཀྱི་རང་གི་དོན་ཐོབ་པ་ཆུད་མི་ཟ་བའི་ཕྱིར་རོ། 
།ཐུགས་ཀྱི་[^124K]བྱིན་གྱིས་བརླབས་པ་དེ་ནི་[^125K]དེ་ལྟ་བུ་[^126K]ཡིན་ནོ། 
།སྐུས་བྱིན་གྱིས་བརླབས་པ་ཇི་ལྟ་བུ་ཞེ་ན། 
ཕྱག་གིས་རེག་པར་མཛད་པ་སྟེ་གང་གི་ཕྱིར། 
དེ་ནས་སངས་རྒྱས་བཅོམ་ལྡན་འདས་དེ་རྣམས་དེ་དག་ན་བཞུགས་བཞིན་དུ་རྫུ་འཕྲུལ་གྱི་མཐུས་ཕྱག་གཡས་པ་རྣམ་པར་བརྐྱང་སྟེ། 
བྱང་ཆུབ་སེམས་དཔའ་རྡོ་རྗེའི་སྙིང་པོའི་མགོ་ལ་ཉུག་པར་མཛད་དོ་ཞེས་གསུངས་པའོ། 
།དེ་དག་ན་བཞུགས་བཞིན་དུ་ཞེས་བྱ་བ་ནི་མཐུའི་ཁྱད་པར་བསྟན་པའི་ཕྱིར་ཏེ། 
འདི་ན་བཞུགས་པ་ནི་ངོ་མཚར་མི་ཆེའོ། 
།རྫུ་འཕྲུལ་གྱི་མཐུས་ཞེས་བྱ་བ་ནི། 
མཐུ་གཞན་གྱིས་མ་ཡིན་པ་དང་། 
ལྷན་ཅིག་བྱུང་བ་རྣམ་པར་སྨིན་པའི་རྫུ་འཕྲུལ་གྱིས་ཀྱང་མ་ཡིན་པའོ། 
།སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་རེག་མ་ཐག་ཏུ་དེ་ནས་དེའི་མོད་ལ་ཏིང་ངེ་འཛིན་དེ་ལས་ལངས་ནས་བྱང་ཆུབ་སེམས་དཔའ་དེ་དག་ལ་སྨྲས་པ། 
ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་སྨོན་ལམ་འདི་ནི་ཤིན་ཏུ་རྣམ་པར་ངེས་པ་སྟེ། 
ཐ་མི་དད་པ། 
བལྟར་མི་མཐོང་བ། 
ཆོས་ཀྱི་དབྱིངས་ཤིན་ཏུ་རྒྱས་པ། 
ནམ་མཁའི་ཁམས་ཀྱི་མཐས་གཏུགས་པ། 
ཕྱི་མའི་མཐའི་མུར་ཐུག་པ། 
སེམས་ཅན་གྱི་ཁམས་ཐམས་ཅད་ཀྱི་དཔུང་གཉེན་ཡིན་ཏེ། 
ཀྱེ་རྒྱལ་བའི་སྲས་དག་དེས་ནི་བྱང་ཆུབ་སེམས་དཔའ་རྣམས་འདས་པའི་སངས་རྒྱས་ཀྱི་ཡེ་ཤེས་ཀྱི་ས་ལ་ཡང་འཇུག 
།མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཀྱི་ས་ལ་ཡང་འཇུག 
།ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཀྱི་ས་ལའང་འཇུག་གོ། 
།ཀྱེ་རྒྱལ་བའི་སྲས་དག་བཅུ་པོ་འདི་དག་ནི་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་རྣམས་ཏེ། 
གང་ལས་བསམས་[^127K]ནས་བདག་གིས་དེ་སྐད་དུ་སྨྲས་པ་དེ་དག་ནི་འདས་པ་དང་། 
མ་བྱོན་པ་དང་། 
དེ་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་སོ། 
།གསུང་ངོ་། 
།གསུང་བར་འགྱུར་རོ། 
།བཅུ་གང་ཞེ་ན། 
འདི་ལྟ་སྟེ། 
བྱང་ཆུབ་སེམས་དཔའི་ས་རབ་ཏུ་དགའ་བ་ཞེས་བྱ་བ་དང་། 
དྲི་མ་མེད་པ་ཞེས་བྱ་བ་དང་། 
འོད་བྱེད་པ་ཞེས་བྱ་བ་དང་། 
འོད་འཕྲོ་ཅན་ཞེས་བྱ་བ་དང་། 
ཤིན་ཏུ་སྦྱང་དཀའ་ཞེས་བྱ་བ་དང་། 
མངོན་དུ་གྱུར་ཞེས་བྱ་བ་དང་། 
རིང་དུ་སོང་ཞེས་བྱ་བ་དང་། 
མི་གཡོ་བ་ཞེས་བྱ་བ་དང་། 
ལེགས་པའི་བློ་གྲོས་ཅན་ཞེས་བྱ་བ་དང་། 
བྱང་ཆུབ་སེམས་དཔའི་ས་ཆོས་ཀྱི་སྤྲིན་ཞེས་བྱ་བ་སྟེ། 
ཀྱེ་རྒྱལ་བའི་སྲས་དག་གང་དག་[^128K]འདས་པ་དང་། 
མ་བྱོན་པ་དང་། 
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་པ་དང་། 
གསུང་བ་དང་གསུང་བར་འགྱུར་བ་ནི་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་བཅུ་པོ་འདི་དག་ཡིན་ནོ། 
།ཀྱེ་རྒྱལ་བའི་སྲས་དག་བདག་གིས་ནི་གང་ན་དེ་བཞིན་གཤེགས་པ་རྣམས་བྱང་ཆུབ་སེམས་དཔའི་ས་བཅུ་པོ་འདི་དག་མི་གསུང་བའི་སངས་རྒྱས་ཀྱི་ཞིང་རབ་འབྱམ་[^129K]དེ་མ་མཐོང་ངོ་། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་དག་གང་འདིས་རབ་ཏུ་དབྱེ་བ་རྣམ་པར་དགོང་པར་བསྟན་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་[^130K]ལམ་ཡོངས་སུ་སྦྱོང་བ་ཆོས་ཀྱི་སྒོ་སྣང་བ་འདི་ཡང་དག་ཕུལ་ཡིན་པའི་ཕྱིར་རོ། 
།ཀྱེ་རྒྱལ་བའི་སྲས་དག་གང་འདིས་རྣམ་པར་དགོད་པ་ཤེས་པའི་གནས་འདི་ནི་བསམ་གྱིས་མི་ཁྱབ་པའོ་ཞེས་བྱ་བ་ལ། 
ཏིང་ངེ་འཛིན་དེ་ལས་ལངས་ནས་ཞེས་བྱ་བ་ནི་མཐུའི་ཁྱད་པར་ཐོབ་པས་ཏིང་ངེ་འཛིན་གྱི་བྱ་བ་ཡོངས་སུ་རྫོགས་པའི་ཕྱིར་དང་། 
བཤད་པའི་བྱ་བ་ཡང་ཉེ་བར་གནས་པའི་ཕྱིར་ཏེ། 
མཉམ་པར་གཞག་བཞིན་དུ་འཆད་མི་ནུས་སོ། 
།ཅིའི་ཕྱིར་གསོལ་བ་མ་བཏབ་པར་འཆད་པ་རྩོམ་ཞེ་ན། 
དེ་ལྟར་མ་བྱས་ན་འཆད་འདོད་པ་ཉིད་ཡིན་པ་དང་། 
ཅི་ཞིག་འཆད་འདོད་པར་མི་ཤེས་པའི་ཕྱིར་རོ། 
།ས་བཤད་པ་དེ་ལ་སེམས་བསྐྱེད་པ་[^131K]སྨོས་པ། 
གང་ཡིན་པ་དེ་ཉིད་བསྟན་པ་འདིར་སྨོན་ལམ་ཡིན་པར་རིག་པར་བྱའོ། 
།འདི་ནི་ཞེས་བྱ་བ་ནི་ས་དང་པོར་ཆུད་པ་ཡིན་གྱི་མོས་པས་སྤྱོད་པས་བསྡུས་པ་ནི་མ་ཡིན་ནོ། 
།ཤིན་ཏུ་རྣམ་པར་ངེས་པ་ནི་དོན་དམ་པ་ཤེས་པ་ལ་གནས་པའི་ཕྱིར་རོ། 
།ཤིན་ཏུ་ངེས་པ་ཉིད་ཤིན་ཏུ་རྣམ་པར་ངེས་པའོ། 
།ཤིན་ཏུ་རྣམ་པར་ངེས་པ་ཉིད་ཀྱང་[^132K]རྣམ་པ་དྲུག་ཏུ་རིག་པར་བྱ་སྟེ། 
དེ་བཞིན་ཉིད་ལ་དམིགས་པ་རོ་གཅིག་པའི་རྣམ་པ་ཡིན་པས་དམིགས་པའི་རྣམ་པ་ཤིན་ཏུ་རྣམ་པར་ངེས་པ་ཉིད་ནི་གང་གི་ཕྱིར་ཐ་དད་པ་མེད་པ་ཞེས་གསུངས་པའོ། 
།འཇིག་རྟེན་ལས་འདས་པ་ཉིད་ཡིན་པའི་ཕྱིར་འཇིག་རྟེན་ཐམས་ཅད་ཀྱི་ཡུལ་མ་ཡིན་པས་ངོ་བོ་ཉིད་ཀྱིས་ཤིན་ཏུ་རྣམ་པར་ངེས་པ་ཉིད་ནི། 
གང་གི་ཕྱིར་བལྟར་མི་མཐོང་བ་ཞེས་གསུངས་པའོ། 
།ཆོས་ཆེན་པོའི་དབྱིངས་ཉིད་ཡིན་པས་སངས་རྒྱས་ཀྱི་ཆོས་ཐམས་ཅད་ཀྱི་རྩ་བ་ཡིན་པའི་ཕྱིར། 
གཙོ་བོར་ཤིན་ཏུ་རྣམ་པར་ངེས་པ་ཉིད་ནི་གང་གི་ཕྱིར་ཆོས་ཀྱི་དབྱིངས་ཤིན་ཏུ་རྒྱས་པ་ཞེས་གསུངས་པ་སྟེ། 
ཆེན་པོ་དང་། 
གཙོ་བོ་དང་། 
མཆོག་དང་། 
ཤིན་ཏུ་རྒྱས་པ་ཞེས་བྱ་བ་ནི་རྣམ་གྲངས་དག་གོ། 
།ཆོས་ནི་མཚན་ཉིད་འཛིན་པས་ཆོས་ཐམས་ཅད་ཆོས་ཞེས་བྱ་བའི་ཕྱིར་རོ། 
།ཡང་ཆོས་ཀྱི་དབྱིངས་ལ་ཆེ་བ་སྟེ། 
སོ་སོའི་སྐྱེ་བོ་ལ་སོགས་པ་དེ་བཞིན་ཉིད་ལ་དམིགས་པའི་ཤེས་པ་གཞན་རྣམ་པས་[^133K]མཆོག་ཏུ་གྱུར་པའི་ཕྱིར་ཏེ། 
རྣམ་པར་དག་པའི་ཆོས་ལ་ཆོས་ཞེས་བྱ་བའི་ཕྱིར་རོ། 
།ཡང་དེའི་དབྱིངས་ནི་ཆོས་ཆེན་པོ་སྟེ། 
ཡོངས་སུ་སྣང་བར་བྱ་བའི་[^134K]སའོ། 
།འདི་ལྟ་སྟེ། 
ཐེག་པ་ཆེན་པོ་སྟེ། 
བཤད་པའི་ཆོས་ལ་ཆོས་ཞེས་བྱ་བའི་ཕྱིར་རོ། 
།ཡང་དེའི་དབྱིངས་ནི་ཆོས་ཆེན་པོ་དཀར་པོའི་དབྱིངས་ཏེ། 
དགེ་པའི་ཕྱིར་ཆོས་ཞེས་བྱ་བའི་ཕྱིར་རོ། 
།རྒྱུ་ཉིད་དུ་ཤིན་ཏུ་རྣམ་པར་ངེས་པ་ཉིད་ནི་རྣམ་པ་གཉིས་སོ། 
།རྒྱུ་ཉིད་ནི་ནམ་མཁའ་ལྟ་བུ་སྟེ། 
དེ་ལ་བརྟེན་ནས་བྱུང་བའི་གཟུགས་རྣམས་ཀྱིས་ཟད་པ་མེད་པའི་ཕྱིར་འབྲས་བུ་མི་རྟག་པ་སྡུག་པ་[^135K]འགྲུབ་པའི་རྒྱུ་ཉིད་དུ་ཤིན་ཏུ་རྣམ་པར་ངེས་པ་ཉིད་ནི་གང་གི་ཕྱིར་ནམ་མཁའི་མཐས་གཏུགས་པ་ཞེས་གསུངས་པའོ། 
།མྱ་ངན་ལས་འདས་པ་ལ་གཞོལ་བའི་ཕྱིར་འབྲས་བུ་རྟག་པའི་རྒྱུ་ཉིད་དུ་ཤིན་ཏུ་རྣམ་པར་ངེས་པ་ཉིད་ནི་གང་གི་ཕྱིར་ཕྱི་མའི་མཐའི་མུར་ཐུག་པ་ཞེས་གསུངས་པའོ། 
།གཞན་གྱི་དོན་ལ་ཞུགས་པས་ཆེ་བ་ཉིད་དུ་ཤིན་ཏུ་རྣམ་པར་ངེས་པ་ཉིད་ནི་གང་གི་ཕྱིར་སེམས་ཅན་གྱི་ཁམས་ཐམས་ཅད་ཀྱི་དཔུང་གཉེན་ཡིན་ཏེ་ཞེས་གསུངས་པའོ། 
།ཤིན་ཏུ་རྣམ་པར་ངེས་པ་བརྗོད་མ་ཐག་པ་དང་། 
འདི་གཉིས་ཀྱིས་ནི་སྨོན་ལམ་དེ་འཁོར་བ་དང་མྱ་ངན་ལས་འདས་པ་ལ་གཅིག་ཏུ་ངེས་པར་གནས་པ་མ་ཡིན་པ་ཉིད་དུ་བསྟན་ཏོ། 
།སངས་རྒྱས་ཐམས་ཅད་ཀྱི་ཡེ་ཤེས་ཀྱི་ས་ལ་འཇུག་པ་ཞུམ་པ་མེད་པས་ཞུམ་པ་མེད་པ་ཉིད་དུ་ཤིན་ཏུ་རྣམ་པར་ངེས་པ་ཉིད་དེ། 
དེ་ནི་བྱང་ཆུབ་སེམས་དཔའི་ས་བཅུ་པོ་དེ་དག་ཁོ་ན་ཡིན་ཏེ། 
སངས་རྒྱས་ཀྱི་ཡེ་ཤེས་ཡང་དག་པར་འགྲུབ་པའི་རྟེན་ཡིན་པའི་ཕྱིར་རོ། 
།འདིར་ཡང་ཤིན་ཏུ་རྣམ་པར་ངེས་པ་ནི་ཡན་ལག་གོ། 
།ལྷག་མ་ནི་ཉེ་བའི་ཡན་ལག་གོ། 
།དེ་གཉིས་ཤིན་ཏུ་རྣམ་པར་ངེས་པ་ཉིད་ཀྱི་ཕྱིར་མཚན་ཉིད་འདྲ་བའོ། 
།རྣམ་པ་གཞན་ཉིད་ཀྱི་ཕྱིར་མཚན་ཉིད་མི་འདྲ་བའོ། 
།འདུ་བ་ནི་བསྡུས་པ་སྟེ། 
ཡན་ལག་གི་དངོས་པོ་བསྟན་པའི་ཕྱིར་རོ། 
།རྒྱས་པ་ནི་རྣམ་པར་དབྱེ་བ་སྟེ། 
ཉེ་བའི་[^136K]ཡན་ལག་གི་རྣམ་པ་བསྟན་པའི་ཕྱིར་ཏེ། 
འཇིག་རྟེན་གྱིས་[^137K]ཁམས་འཇིག་པ་དང་འཆགས་པ་བཞིན་ནོ། 
།ཅིའི་ཕྱིར་བྱང་ཆུབ་སེམས་དཔའ་རྣམས་ཀྱི་ས་བཅུ་པོ་དེ་དག་[^138K]རྣམ་པར་གཞག་ཅེ་ན། 
དེ་མི་མཐུན་པའི་ཕྱོགས་ས་[^139K]བཅུ་པོ་དག་གི་གཉེན་པོ་[^140K]བཅུ་སྟེ། 
དེ་མི་མཐུན་པའི་ཕྱོགས་རྣམས་གང་ཞེ་ན། 
སོ་སོའི་སྐྱེ་བོ་ཉིད་དང་། 
ལུས་ལ་སོགས་པས་སེམས་ཅན་རྣམས་ལ་ལོག་པར་སྒྲུབ་པ་དང་། 
ཐོས་པ་དང་། 
བསམ་པ་དང་། 
བསྒོམ་པའི་[^141K]ཆོས་རྣམས་བརྗེད་པས་[^142K]མུན་པའི་ཚུལ་ཅན་ཉིད་དང། 
འཇིག་ཚོགས་ལ་ལྟ་བ་ལ་སོགས་པས་བསྡུས་པ་ལྷན་ཅིག་སྐྱེས་པའི་ཉོན་མོངས་པ་ཕྲ་མོ་ཀུན་དུ་འབྱུང་བ་དེ་ཡང་ཕྲ་བའི་རྣམ་པ་ཡིན་པའི་ཕྱིར་དང་། 
རང་གི་ཡིད་ལ་བྱེད་པ་ལ་དམིགས་པ་ཡིན་པའི་ཕྱིར་དང་། 
ཀུན་དུ་འབྱུང་བ་རིང་དུ་སོང་བ་ཡིན་པའི་ཕྱིར་ཕྲ་བར་རིག་པར་བྱ་བ་དང་། 
ཐེག་པ་དམན་པས་ཡོངས་སུ་མྱ་ངན་ལས་འདའ་བ་དང་། 
མཚན[་ཚད་མ་མཚན་མ་[^143K]རགས་པ(རི་གས་)་ཀུན་དུ་འབྱུང་བ་དང་། 
མཚན་མ་ཕྲ་བ་ཀུན་དུ་འབྱུང་བ་དང་། 
མཚན་མ་མེད་པ་ཉིད་དུ་མངོན་པར་འདུ་བྱེད་པ་དང་། 
སེམས་ཅན་གྱི་དོན་བྱ་བ་ལ་མངོན་པར་འདུ་བྱེད་པ་མེད་པ་དང་། 
ཆོས་རྣམས་ལ་དབང་[^144K]མ་ཐོབ་པའོ། 
།ཅིའི་ཕྱིར་ས་བཅུ་པོ་རྣམས་རབ་ཏུ་དགའ་བ་ཞེས་བྱ་བ་ལ་སོགས་པར་རྣམ་པར་གཞག་ཅེ་ན། 
བདག་དང་གཞན་གྱི་དོན་ཕུན་སུམ་ཚོགས་པའི་གནས་འཕགས་པ་ཉིད་བླ་ན་མེད་པ་ཐོག་མར་ཐོབ་པས་མཆོག་ཏུ་དགའ་བ་རྒྱ་ཆེ་བའི་ཕྱིར་རབ་ཏུ་དགའ་བའོ། 
།འཆལ་བའི་ཚུལ་ཁྲིམས་ཀུན་ནས་སློང་བ་ཉོན་མོངས་པའི་དྲི་མ་ཐམས་ཅད་སེལ་བའི་[^145K]ཚུལ་ཁྲིམས་རྣམ་པར་དག་པའི་ཕྱིར་དྲི་མ་མེད་པའོ། 
།ཇི་ལྟར་ཐོས་པ་ལ་སོགས་པའི་ཆོས་སྣང་བར་འགྱུར་བའི་ཕྱིར་འོད་བྱེད་པ་སྟེ། 
དེ་མ་བརྗེད་པའི་ཕྱིར་རོ། 
།ཉོན་མོངས་པའི་ཤིང་བསྲེགས་པའི་[^146K]ཡེ་ཤེས་དང་ལྡན་པའི་ཕྱིར་འོད་འཕྲོ་བ་[^147K]ཅན་ནོ། 
།འཇིག་རྟེན་ལས་འདས་པའི་ཆོས་ཐམས་ཅད་ལ་མཁས་པས་མནན་པར་ཤིན་ཏུ་དཀའ་བའི་ཕྱིར་ཤིན་ཏུ་སྦྱང་དཀའོ། 
།ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་མངོན་དུ་བྱེད་དེ། 
བར་ཆད་དང་བཅས་པར་མང་དུ་མངོན་དུ་བྱེད་པའི་ཕྱིར་མངོན་དུ་གྱུར་ཏོ། 
།མཚན་མ་མེད་པ་ལ་གནས་པར་སྦྱོར་བའི་མཐར་ཕྱིན་པར་འགྲོ་བའི་ཕྱིར་དང། 
འཇིག་རྟེན་པ་དང་འཇིག་རྟེན་ལས་འདས་པའི་ལམ་དམན་པ་ལས་ཤིན་ཏུ་འདའ་བའི་ཕྱིར་རིང་དུ་སོང་བའོ། 
།རྣམ་པར་སྨིན་པ་ཁོ་ན་སྟེ། 
རང་གི་ངང་[^148K]གིས་མཚན་མ་མི་འབྱུང་བས་མི་གཡོ་བའོ། 
།སོ་སོ་ཡང་དག་པར་རིག་པའི་སྟོབས་ཀྱིས་ཆོས་སྟོན་ཏེ། 
གཞན་གྱི་དོན་བྱེད་པ་དང་ལྡན་པའི་ཕྱིར་ལེགས་པའི་བློ་གྲོས་ཅན་ནོ། 
།ཆོས་ལ་དབང་ཆེན་པོའི་གནས་སུ་གྱུར་པའི་ཕྱིར་ཆོས་ཀྱི་སྤྲིན་ཏེ། 
རྒྱལ་བུ་རྒྱལ་ཚབ་ཏུ་དབང་བསྐུར་པ་དང་རང་གི་རྒྱལ་སྲིད་ལ་དབང་ཐོབ་པ་ལྟར་ཆོས་ཀྱི་རྗེ་ཉིད་དུ་དབང་བསྐུར་བའི་ཕྱིར་རོ། 
།དེ་ལ་གནས་པ་ལ་ཡང་ཤེས་བྱའི་སྒྲིབ་པའི་བག་ཡོད་པས་རང་དབང་མེད་པ་ནི་མི་མཐུན་པའི་ཕྱོགས་ཏེ། 
དེའི་གཉེན་པོར་དེ་བཞིན་གཤེགས་པའི་ས་རྣམ་པར་གཞག་གོ། 
།དེ་ལས་འདི་དག་ནི་སྒྲིབ་པ་དང་བཅས་པའི་ཕྱིར་བྱང་ཆུབ་སེམས་དཔའ་རྣམས་ཀྱི་ས་བཅུའི་གནས་སྐབས་ནི་མངལ་ན་གནས་པའི་གནས་སྐབས་དང་འདྲ་བའི་རིག་པར་བྱའོ། 
།ཤེས་བྱའི་སྤྱོད་ཡུལ་ཐམས་ཅད་ཉམས་སུ་མྱོང་བས་སངས་རྒྱས་ཀྱི་གནས་སྐབས་ནི་འབྲས་བུ་ཡོངས་སུ་གྲུབ་པས་བཙས་པའི་གནས་སྐབས་དང་འདྲ་སྟེ། 
བཙས་པ་ནི་དབང་པོའི་སྤྱོད་ཡུལ་ཐམས་ཅད་ཉམས་སུ་མྱོང་བ་བཞིན་ནོ། 
།དེ་ལ་མངལ་ན་གནས་པའི་གནས་སྐབས་བཅུ་ནི། 
ནུར་ནུར་པོའི་ལུས་ཀྱི་གནས་སྐབས་དང་། 
མེར་མེར་པོའི་ལུས་ཀྱི་གནས་སྐབས་དང་། 
ཉོལ་ཉོལ་པོའི་ལུས་ཀྱི་གནས་སྐབས་དང་། 
ཤ་མ་ཁྲང་བའི་ལུས་ཀྱི་གནས་སྐབས་དང་། 
ལུས་དང་མཐུན་པའི་ལུས་ཀྱི་གནས་སྐབས་དང་། 
རང་བཞིན་དང་མཐུན་པའི་ལུས་ཀྱི་གནས་སྐབས་དང་། 
ལས་དང་བཅས་པའི་ལུས་ཀྱི་གནས་སྐབས་དང་། 
ཡོངས་སུ་རྫོགས་པའི་ལུས་ཀྱི་གནས་སྐབས་ནི་རྣམ་པ་གསུམ་སྟེ། 
དབང་པོ་ཡོངས་སུ་རྫོགས་པ་དང་། 
མཚན་ཡོངས་སུ་རྫོགས་པ་དང་། 
ཆུ་[^149K]ཞེང་ཡོངས་སུ་རྫོགས་པ་སྟེ། 
ས་རྣམས་ནི་དེ་དག་དང་འདྲ་བར་རིག་པར་བྱའོ། 
།ཀྱེ་རྒྱལ་བའི་སྲས་དག་བདག་གིས་ནི་གང་ན་དེ་བཞིན་གཤེགས་པ་རྣམས་བྱང་ཆུབ་སེམས་དཔའི་ས་བཅུ་པོ་འདི་དག་མི་གསུང་བའི་སངས་རྒྱས་ཀྱི་ཞིང་རབ་འབྱམ་[^150K]དེ་མ་མཐོང་ངོ་། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་དག་གང་འདིས་རབ་ཏུ་དབྱེ་བ་རྣམ་པར་དགོད་པ་བསྟན་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་ལམ་ཡོངས་སུ་སྦྱོང་བ་ཆོས་ཀྱི་སྒོ་སྣང་བ་འདི་ཡང་དག་ཕུལ་ཡིན་པའི་ཕྱིར་རོ། 
།ཀྱེ་རྒྱལ་བའི་སྲས་དག་གང་འདིས་རྣམ་པར་དགོད་པ་ཤེས་པའི་གནས་འདི་ནི་བསམ་གྱིས་མི་ཁྱབ་པའོ། 
།སངས་རྒྱས་ཐམས་ཅད་ཀྱིས་སངས་རྒྱས་ཀྱི་ཞིང་རབ་འབྱམ་[^151K]ཐམས་ཅད་ན་འདི་རྣམས་གསུང་བ་ཉིད་དང་། 
ཆོས་ཀྱི་རྣམ་གྲངས་འདི་ཡང་དག་ཕུལ་ཉིད་དུ་བརྗོད་པ་སྟེ། 
འཁོར་དེ་མགུ་བར་བྱ་བའི་ཕྱིར་རོ། 
།དེ་ལ་སངས་རྒྱས་ཀྱི་ཞིང་ནི་དེར་འབྱུང་བའི་ཕྱིར་ཏེ། 
འབྲས་སཱ་ལུའི་ཞིང་བཞིན་ནོ། 
།རབ་འབྱམ་ཡང་[^152K]དེ་ཡིན་ཏེ། 
སངས་རྒྱས་ཀྱི་མཛད་པའི་དོན་དུ་དེ་ནས་འཇིག་རྟེན་གྱི་ཁམས་གཞན་དག་ཏུ་རབ་ཏུ་ཤེས་པའི་ཕྱིར་རོ། 
།གསུང་བ་ཞེས་བྱ་བ་ནི་གསུང་བ་རྣམ་པ་གཉིས་ཏེ། 
ལུང་གི་དོན་དུ་བསྟན་པ་དང་། 
ཁོང་དུ་ཆུད་པར་བྱ་བའི་ཕྱིར་དང་། 
གདམས་ངག་རྗེས་སུ་བསྟན་པའོ། 
།སེམས་དཔའ་ཆེན་པོ་ནི་ཆེན་པོ་གསུམ་དུ་རིག་པར་བྱ་སྟེ། 
གོ་ཆ་ཆེན་པོ་དང་། 
འཇུག་པ་ཆེན་པོ་དང་། 
འཕགས་པ་ཆེན་པོའོ། 
།དེ་ལ་གོ་ཆ་[^153K]ནི་སྨོན་ལམ་འདེབས་པའོ། 
།འཇུག་པ་ནི་བྱང་ཆུབ་ཆེན་པོ་དེར་ཞུགས་པའོ། 
།འཕགས་པ་ནི་ལམ་དེར་འཕགས་པའི་བྱང་ཆུབ་སེམས་དཔའི་ལམ་ཡོངས་སུ་སྦྱོང་བ་ཞེས་བྱ་བ་འདིས་ནི་ཇི་ལྟར་ཡང་དག་ཕུལ་དུ་གྱུར་པ་དེ་སྟོན་ཏོ། 
།འདི་ནི་ཆོས་ཀྱི་སྒོ་ཡང་ཡིན་ལ་ཆོས་ཀྱི་སྒོ་གཞན་རྣམས་སྣང་བར་གྱུར་པ་ཡང་ཡིན་ཏེ། 
ཐེག་པ་ཆེན་པོའི་དོན་ཐམས་ཅད་སྣང་བའི་ཕྱིར་ཆོས་ཀྱི་སྒོ་སྣང་བའོ། 
།ཆོས་ཀྱི་སྒོ་ནི་ཆོས་ཀྱི་རྣམ་གྲངས་ཡིན་པར་རིག་པར་བྱའོ། 
།ཡང་དག་ཕུལ་ནི་ཆོས་ཐམས་ཅད་པས་ཕུལ་དུ་ཕྱིན་ཏེ་མཆོག་ཏུ་གྱུར་པའི་ཕྱིར་རོ། 
།གང་འདིས་རབ་ཏུ་དབྱེ་བ་རྣམ་པར་དགོད་པ་ཞེས་བྱ་བ་ནི་ཆོས་ཀྱི་རྣམ་གྲངས་འཇིག་རྟེན་པའི་ཤེས་པས་ཤེས་པར་བྱ་བ་ཡིན་པར་སྟོན་ཏོ། 
།གང་འདིས་རྣམ་པར་དགོད་པ་ཤེས་པའི་གནས་འདི་ནི་བསམ་གྱིས་མི་ཁྱབ་པའོ་ཞེས་བྱ་བ་ནི་འདིར་འཇིག་རྟེན་ལས་འདས་པའི་ཡེ་ཤེས་ཡིན་པར་སྟོན་ཏོ། 
།འདིས་ཅི་ཡོངས་སུ་བསྟན་པ་ཡིན་ཞེ་ན། 
ས་རབ་ཏུ་དབྱེ་བ་རྣམ་པར་དགོད་པ་ཙམ་གྱིས་ནི་འདི་བྱང་ཆུབ་སེམས་དཔའི་ས་ཡོངས་སུ་སྦྱོང་བ་མ་ཡིན་པར་རིག་པར་བྱ་བར་སྟོན་ཏོ།། 
།།[^154K]དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་བྱང་ཆུབ་སེམས་དཔའི་ས་བཅུ་པོ་དེ་དག་གི་མིང་ཙམ་ཞིག་བརྗོད་དེ་ཅང་མི་སྨྲ་བར་འདུག་ནས་ཡང་རབ་ཏུ་ཕྱེ་སྟེ་མ་བཤད་པ་དང་། 
དེ་ནས་བྱང་ཆུབ་སེམས་དཔའི་འཁོར་ཐམས་ཅད་དང་ལྡན་པ་དེ་བྱང་ཆུབ་སེམས་དཔའི་ས་བཅུ་པོ་དེ་དག་གི་མིང་ཙམ་ཞིག་ཐོས་ལ། 
སའི་རྣམ་པར་དབྱེ་བ་མ་བརྗོད་པས་སྐོམ་པར་གྱུར་ནས་དེ་དག་འདི་སྙམ་དུ་སེམས་ཏེ། 
འདི་ལྟར་བྱང་ཆུབ་སེམས་དཔའ་རྡོ་རྗེའི་སྙིང་པོས་བྱང་ཆུབ་སེམས་དཔའི་[^155K]ས་བཅུ་པོ་དེ་དག་གི་[^156K]མིང་ཙམ་ཞིག་བརྗོད་དེ་ཅང་མི་སྨྲ་བར་འདུག་ནས་དུས་ཡོལ་བར་བྱེད་ཅིང་ཡང་རབ་ཏུ་ཕྱེ་སྟེ་མི་སྟོན་པས་དེ་ལ་རྒྱུ་ནི་གང་རྐྱེན་ནི་ཅི་ཞིག་ཡོད་སྙམ་པ་དང་། 
དེའི་ཚེ་བྱང་ཆུབ་སེམས་དཔའི་འཁོར་འདུས་པ་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་གྲོལ་བའི་ཟླ་བ་ཞེས་བྱ་བ་འདུས་ཤིང་འདུག་སྟེ། 
དེ་ནས་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའི་འཁོར་དེའི་སེམས་ཀྱི་བསམ་པའི་རྟོག་པ་ཡོངས་སུ་ཤེས་ནས་ཚིགས་སུ་བཅད་པའི་དབྱངས་ཀྱིས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་དྲིས་པ། 
ཀུན་དུ་རྟོག་པ་དག་གྱུར་བ། 
།དྲན་དང་ཡེ་ཤེས་ཡོན་ཏན་ལྡན། 
།ས་མཆོག་བརྗོད་ནས་ཅི་ཡི་ཕྱིར། 
།ཁྱབ་བདག་རབ་ཏུ་བཤད་མི་བགྱི། 
།འདི་ཀུན་རྣམ་པར་ངེས་པ་སྟེ། 
།བྱང་ཆུབ་སེམས་དཔའ་གྲགས་ཆེན་ལྡན། 
།ཅི་ཕྱིར་[^157K]ཁྱོད་ཀྱིས་ས་བརྗོད་ནས། 
།རྣམ་པར་དབྱེ་བ་བཤད་མི་བགྱི། 
།རྒྱལ་བའི་སྲས་པོ་དེ་དག་ཀུན། 
།ཉན་པར་འདོད་པས་[^158K]འཇིགས་པ་མེད། 
།ས་རྣམས་དག་གི་དོན་གྱི་ཚུལ། 
།ཡང་དག་ཕྱེ་སྟེ་བཤད་པ་མཛོད། 
།འཁོར་འདི་ཤིན་ཏུ་རྣམ་དངས་ཏེ[^159K]། 
།ལེ་ལོ་མེད་ཅིང་མཛེས་དང་ལྡན། 
།དག་པ་སྙིང་པོར་རབ་གནས་པ། 
།ཡོན་ཏན་ཡེ་ཤེས་ཤིན་ཏུ་ལྡན། 
།ཐམས་ཅད་གུས་དང་བཅས་གནས་ཤིང་། 
།ཕན་ཚུན་གཅིག་ལ་གཅིག་ལྟ་[^160K]སྟེ། 
།སྦྲང་མའི་སྦྲང་རྩི་བདུད་རྩི་འདྲ། 
།སྤང་བར་བྱ་མིན་འདོད་པ་བཞིན། 
།ཅིའི་ཕྱིར་ཅང་མི་སྨྲ་བར་འགྱུར་ཞེ་ན། 
བྱང་ཆུབ་སེམས་དཔའ་རྣམས་ནི་ཆོས་བཙུན་པར་འཛིན་པ་སྟེ། 
སྐོམ་པར་གྱུར་པ་རྣམས་ཀྱིས་བསྐུལ་བས་ཆོས་བཙུན་པར་བྱ་བའི་ཕྱིར་རོ། 
།ཅིའི་ཕྱིར་རྣམ་པར་གྲོལ་བའི་ཟླ་བས་ཐོག་མ་ཉིད་དུ་བསྐུལ་བ་བརྩམས་ཤེ་ན། 
དེ་ནི་འཁོར་དེའི་གཙོ་བོ་ཡིན་པ་དང་། 
གཞན་དུ་ཅལ་ཅོལ་དུ་འགྱུར་བ་དང་། 
འཁོར་དེ་ཡང་འདུས་པར་འགྱུར་བའི་ཕྱིར་རོ། 
།ཅིའི་ཕྱིར་ཚིགས་སུ་བཅད་པའི་[^161K]དབྱངས་ཁོ་ན་ཞེ་ན། 
ཡི་གེ་ཉུང་ངུ་དག་གིས་དོན་མང་དུ་བསྡུ་བའི་ཕྱིར་དང་། 
བསྟོད་པ་དག་ནི་ཕལ་ཆེར་ཚིགས་སུ་བཅད་དེ་བྱེད་པའི་ཕྱིར་རོ། 
།ཚིགས་སུ་བཅད་པ་ལྔས་ཅི་ཞིག་ཡོངས་སུ་བསྟན་ཞེ་ན། 
འཆད་པ་པོ་དང་ཉན་པ་པོ་རྣམས་ལ་སྐྱོན་གང་ཡོད་ན། 
བཤད་པའི་འོས་མ་ཡིན་པའི་སྐྱོན་མེད་པ་ཉིད་སྟོན་ཏོ། 
།དེ་ལ་འཆད་པ་པོ་ལ་སྐྱོན་མེད་པ་ནི། 
ཀུན་ཏུ་རྟོག་པ་དག་གྱུར་པ། 
།ཞེས་བྱ་བས་སྟོན་ཏོ། 
།ཉན་པ་པོ་ཆོས་མཐུན་པ་པོ་རྣམས་ནི་རྣམ་པར་ངེས་པ་ཉིད་ཀྱི་ཕྱིར་དང་། 
ཉན་འདོད་པའི་ཕྱིར་རོ། 
།གཞན་དག་ནི་སེམས་རབ་ཏུ་དང་བའི་ཕྱིར་ཏེ། 
འདིའི་ནང་ན་གང་སུ་ཡང་རུང་འོས་སུ་མ་གྱུར་ལ། 
མ་གྲགས་པ་དེ་གཅིག་ཀྱང་མེད་དོ་ཞེས་བསྟན་པའི་ཕྱིར། 
ཐམས་ཅད་གུས་དང་བཅས་གནས་ཤིང་། 
།ཕན་ཚུན་གཅིག་ལ་གཅིག་ལྟ་[^162K]སྟེ། 
།ཞེས་བྱ་བས་གསུངས་སོ། 
།དེ་ལ་ཞལ་ནས་གསུངས་པའི་ཚིགས་སུ་བཅད་པའི་གཞུང་ནི་ཕལ་ཆེར་དུབ་པས་གཞུང་གང་གིས་དེ་ཤེས་པ་རྣམས་ཀྱིས་དོན་དེ་དམིགས་པ་ཉིད་གཞུང་ཡིན་ནོ། 
།ཀུན་དུ་རྟོག་པ་དག་གྱུར་པ། 
།དྲན་དང་ཡེ་ཤེས་ཡོན་ཏན་ལྡན། 
།ས་མཆོག་བརྗོད་ནས་ཅི་ཡི་ཕྱིར། 
།ཁྱབ་བདག་[^163K]རབ་ཏུ་བཤད་མི་བགྱི། 
།ཞེས་བྱ་བ་ལ། 
ཅིའི་ཕྱིར་ཀུན་དུ་རྟོག་པ་དག་པར་འགྱུར་བ་ཉིད་ཀྱིས་སྟོན་ཞེ་ན། 
ཀུན་དུ་རྟོག་པ་རྣམས་བཤད་པའི་རྒྱུ་ཡིན་པའི་ཕྱིར་རོ། 
།ཀུན་དུ་རྟོག་པ་རྣམས་ནི་རྣམ་པར་རྟོག་པ་རྣམས་ཏེ། 
དེ་དག་ནི་གང་དུ་བྱེད་པའོ། 
།དེའི་ཕྱིར་བཤད་པའི་རྒྱུ་ནི་དག་པར་གྱུར་ན་ཅིའི་ཕྱིར་མི་འཆད་ཅེས་གསོལ་བ་འདེབས་སོ། 
།ཀུན་དུ་རྟོག་པ་དག་པ་དེ་ཡང་གཉེན་པོ་ཡོངས་སུ་འཛིན་པ་དང་། 
ཉེས་པ་དང་བྲལ་བ་གཉིས་ཀྱིས་རབ་ཏུ་ཕྱེ་བ་ཡིན་ཏེ། 
དེ་ལ་དྲན་དང་ཡེ་ཤེས་ལྡན་པ་ཉིད་ཀྱིས་ནི་ཀུན་དུ་རྟོག་པ་ཉོན་མོངས་པ་ཅན་རྣམས་དང་། 
གཞི་དེ་ལས་བྱུང་བའི་འདུ་ཤེས་རྣམས་ཀྱི་གཉེན་པོ་ཡོངས་སུ་འཛིན་པ་སྟོན་ཏོ། 
།དྲན་པ་ཉེ་པར་གཞག་པ་རྣམས་ནི་ཀུན་དུ་རྟོག་པ་ཉོན་མོངས་པ་ཅན་གྱི་གཉེན་པོ་སྟེ། 
དེ་དག་ནི་དྲན་པ་སྨོས་པས་སྟོན་ཏོ། 
།དེ་བཞིན་ཉིད་ལ་དམིགས་པའི་ཡེ་ཤེས་ནི་མཚན་མ་མེད་པའི་ཕྱིར་གཞི་དེ་ལས་འབྱུང་བའི་[^164K]འདུ་ཤེས་ཀྱི་གཉེན་པོ་སྟེ། 
དེ་ནི་ཡེ་ཤེས་སྨོས་པས་སྟོན་ཏོ། 
།ལྷག་མ་རྣམས་ཀྱིས་ནི་ཉེས་པ་དང་བྲལ་བ་སྟོན་ཏོ། 
།དེ་ལ་གང་གིས་འཆད་པར་མི་འགྱུར་བའི་ཉེས་པ་ནི་རྣམ་པ་གསུམ་སྟེ། 
ཕྲག་དོག་དང་། 
སེར་སྣ་དང་། 
ཆོས་འཆད་པ་ན་ལེ་ལོ་ཉིད་དང་། 
སྦོམས་པ་མེད་པའོ། 
།དེ་ལ་ཕྲག་དོག་ནི། 
གཞན་དག་གིས་ཤེས་པ་མི་བཟོད་པའོ། 
།སེར་སྣ་ནི་སེམས་ཀྱིས་ཀུན་དུ་འཛིན་པའོ། 
།དེ་ལ་ཡོན་ཏན་ལྡན་པ་ཉིད་ཀྱིས་ཁྲོ་བ་མེད་པ་ལ་སོགས་པའི་ཡོན་ཏན་དང་ལྡན་པས་ཉེས་པ་དང་པོ་མེད་པར་སྟོན་ཏོ། 
།ས་བརྗོད་ནས་ཞེས་བྱ་བས་ནི་ཉེས་པ་གཉིས་པ་མེད་པར་སྟོན་ཏོ། 
།ཁྱབ་བདག་[^165K]ཅེས་བྱ་བས་ནི་ཉེས་པ་གསུམ་པ་མེད་པར་སྟོན་ཏོ། 
།དེ་ལྟར་ཀུན་དུ་རྟོག་པ་དག་པ་རྣམ་པ་གཉིས་ཀྱིས་འཆད་པ་པོ་བསྟོད་ནས་ཉན་པ་པོ་རྣམས་ལ་བསྟོད་པ་རྩོམ་སྟེ། 
འདི་ཀུན་རྣམ་པར་ངེས་པ་སྟེ། 
།བྱང་ཆུབ་སེམས་དཔའ་གྲགས་ཆེན་ལྡན། 
།ཅི་ཕྱིར་ཁྱོད་ཀྱིས་ས་བརྗོད་ནས། 
།རྣམ་པར་དབྱེ་བ་བཤད་མི་བགྱི། 
།ཞེས་བྱ་བའོ། 
།རྣམ་པར་ངེས་པ་ཞེས་བྱ་བ་ནི་མཁས་པ་སྟེ། 
བློ་བྱང་བ་དག་གོ། 
།རྣམ་པར་ངེས་པ་ཉིད་དེ་ཡང་རྣམ་པ་གསུམ་དུ་རིག་པར་བྱ་སྟེ། 
བྱང་ཆུབ་ཆེན་པོར་སྨོན་ལམ་འདེབས་པས་རྒྱ་ཆེན་པོ་ལ་རྣམ་པར་ངེས་པ་ཉིད་དང་། 
གཞན་དག་གི་[^166K]དེ་བཞིན་དུ་ཡིད་ཆེས་པས་རྣམ་པར་གྲགས་པར་རྣམ་པར་ངེས་པ་ཉིད་དང་། 
འཆད་པ་པོ་དེ་ཉིད་ཀྱིས་དེ་ཁོང་དུ་ཆུད་པས་ཡོངས་སུ་ཟིན་པར་རྣམ་པར་ངེས་པ་ཉིད་དོ། 
།དེ་དག་ནི་བྱང་ཆུབ་སེམས་དཔའ་ཉིད་དང་། 
གྲགས་པ་ཆེན་པོ་དང་ལྡན་པ་ཉིད་དང་། 
ས་བརྗོད་པ་ཉིད་ཀྱིས་གོ་རིམས་བཞིན་དུ་བསྟན་ཏོ། 
།རྣམ་པར་ངེས་སུ་ཟིན་ཀྱང་དོན་དུ་གཉེར་བ་མ་ཡིན་ན་འཆད་པའི་སྣོད་དུ་མི་འགྱུར་ཏེ། 
དེའི་ཕྱིར། 
རྒྱལ་བའི་སྲས་པོ་འདི་དག་ཀུན། 
།ཉན་པར་འདོད་པ་ཞེས་བྱ་བས་གསུངས་སོ། 
།ལུང་ལ་རྣམ་པར་ངེས་པ་ཉིད་ཡིན་གྱི་རྟོགས་པ་[^167K]ལ་རྣམ་པར་ངེས་པ་ཉིད་མ་ཡིན་པ་དང་། 
དོན་ལྐོག་ཏུ་གྱུར་པ་ཉིད་ཡིན་ཏེ། 
དོན་ལྐོག་ཏུ་གྱུར་པ་ཉིད་མ་ཡིན་པར་མ་གྱུར་ན་བཤད་པའི་སྣོད་ཡོངས་སུ་རྫོགས་པར་མི་འགྱུར་ཏེ། 
དེའི་ཕྱིར་དེ་གཉིས་ཀ་བསྟན་པའི་ཕྱིར། 
འཇིགས་པ་མེད་ཅེས་བྱ་བ་གསུངས་ཏེ། 
ཆོས་མཐོང་བ་དང་། 
དོན་ལྐོག་ཏུ་མ་གྱུར་པ་ནི་འཇིགས་པ་མེད་པར་འགྱུར་རོ། 
།དེ་བས་ན་སྣོད་ཡོངས་སུ་རྫོགས་པ་དེ་དག་རིག་ནས། 
ས་རྣམས་དག་གི་དོན་གྱི་ཚུལ། 
།ཡང་དག་ཕྱེ་སྟེ་བཤད་པ་མཛོད། 
།ཅེས་བྱ་བས་བསྐུལ་[^168K]མ་འདེབས་སོ། 
།དེ་ལྟར་འཁོར་ཆོས་མཐུན་པ་རྣམ་པར་ངེས་པ་དང་། 
དོན་དུ་གཉེར་བའི་ཡོན་ཏན་གཉིས་ཀྱིས་བསྟོད་ནས་དེ་ལས་གཞན་པ་དག་ལ་བསྟོད་དོ། 
།འཁོར་འདི་ཤིན་ཏུ་རྣམ་དངས་ཏེ[^169K]། 
།ལེ་ལོ་མེད་ཅིང་མཛེས་དང་ལྡན། 
།དག་པའི་སྙིང་པོར་རབ་གནས་པ། 
།ཡོན་ཏན་ཡེ་ཤེས་ཤིན་ཏུ་ལྡན། 
།ཞེས་བྱ་བའོ། 
།དེ་ལ་ཤིན་ཏུ་རྣམ་དངས་[^170K]ཞེས་བྱ་བ་ནི་དག་པ་སྟེ། 
རྙོག་པ་ཅན་མ་ཡིན་པ་དག་གོ། 
།དེ་ལ་གང་མེད་ན་ཤིན་ཏུ་རྣམ་པར་དག་པར་འགྱུར་བའི་རྙོག་པ་རྣམ་པ་དྲུག་སྟེ། 
དོན་དུ་མི་གཉེར་བརྙོག་པ་དང་། 
སྤྱོད་ལམ་རྙོག་པ་དང་སྒྲིབ་པ་རྙོག་པ་[^171K]དང་། 
ཀླན་ཀ་ཚོལ་བ་དང་། 
དེ་སྐད་རྒོལ་བ་ལས་ཐར་བར་བྱ་བའི་བསམ་པ་དང་ལྡན་པས་བསམ་པ་རྙོག་པ་དང་། 
གང་གིས་[^172K]བཤད་པ་དེ་ལ་མངོན་པར་མི་དགའ་བ་སྟེ། 
དགེ་བའི་རྩ་བས་མ་བརྟན་པས་མ་བརྟན་པ་རྙོག་པ་དང་། 
བླུན་བླུན་པ་[^173K][་པོ་]ལ་སོགས་པས་གཏི་མུག་རྙོག་པ་སྟེ། 
དེ་དག་གི་གཉེན་པོར་རྙོག་པ་མེད་པ་རྣམ་པ་དྲུག་ཡོད་པར་རིག་པར་བྱའོ། 
།དེ་ལ་སྙིང་པོར་རབ་གནས་པ། 
།ཞེས་བྱ་བ་ནི་བསྟན་པ་འདི་ནི་སྒྲུབ་པ་སྙིང་པོར་བྱེད་པའོ། 
།ལེ་ལོ་མེད་པ་དང་། 
མཛེས་པ་དང་ལྡན་པ་དང་། 
དག་པ་དང་། 
སྙིང་པོ་ལ་རབ་ཏུ་གནས་པ་དང་། 
ཡོན་ཏན་དང་ལྡན་པ་དང་། 
ཡེ་ཤེས་དང་ལྡན་པ་ཞེས་བྱ་བ་ཚིག་དྲུག་པོ་དེ་དག་གིས་ནི་དེ་དག་གོ་རིམས་བཞིན་དུ་ཡོངས་སུ་བསྟན་ཏོ། 
།དེ་ལྟར་ཚིགས་སུ་བཅད་པ་གཉིས་ཀྱིས་ནི་རང་གི་རིགས་ཡོངས་སུ་དག་པ་བསྟན། 
གཅིག་གིས་ནི་རིགས་གཞན་ཡོངས་སུ་དག་པ་བསྟན་ནས་དེ་གཉིས་ཉིད་ཀྱི་ཕན་ཚུན་ལྟ་བ་ཡོངས་སུ་དག་པ་སྟེ[^174K]། 
ཐམས་ཅད་གུས་དང་བཅས་གནས་ཤིང་། 
།ཕན་ཚུན་གཅིག་ལ་གཅིག་ལྟ་[^175K]སྟེ། 
།ཞེས་བྱ་བའོ། 
།དེ་ལ་གུས་བཅས་ཞེས་བྱ་བ་འདིས་ནི་ཕན་ཚུན་ལྟ་བ་དེ་ཉིད་ཉོན་མོངས་པ་ཅན་མ་ཡིན་པར་སྟོན་ཏེ། 
ཆོས་ལ་གུས་པས་བྱས་ཀྱི་དེ་ཕྲག་དོག་གིས་བྱས་པ་[^176K]ནི་མ་ཡིན་ནོ། 
།སྦྲང་མའི་སྦྲང་རྩི་བདུད་རྩི་འདྲ། 
།སྤང་བར་བྱ་མིན་འདོད་པ་བཞིན། 
།ཞེས་བྱ་བ་འདིས་ནི་གུས་པ་དེ་ཉིད་ཀྱི་མཆོག་སྟོན་ཏེ། 
འདི་ལྟར་ངོ་མི་ཆོད་པས་ལྟ་བ་མ་ཡིན་པའོ། 
།ཚིགས་སུ་བཅད་པ་འདི་ལ་ཕན་ཚུན་ལྟ་བ་ནི་ཡན་ལག་གོ། 
།ཕན་ཚུན་ལྟ་བ་ཉོན་མོངས་པ་ཅན་མ་ཡིན་པ་ནི་ཉེ་བའི་ཡན་ལག་གོ། 
།གཞན་དག་ལ་ཡང་དེ་བཞིན་དུ་དང་པོ་ནི་ཡན་ལག་ཡིན་ལ། 
ལྷག་མ་ནི་ཉེ་བའི་ཡན་ལག་ཡིན་པར་རིག་པར་བྱའོ། 
།མཚན་ཉིད་འདྲ་བ་དང་། 
མཚན་ཉིད་མི་འདྲ་བ་དང་། 
འདུ་བ་དང་རྒྱས་པ་ཡང་སྔ་མ་བཞིན་ནོ། 
།ཤེས་རབ་ཆེན་པོ་འཇིགས་མེད་པ། 
།རྡོ་རྗེའི་སྙིང་པོས་དེ་ཐོས་ནས། 
།འཁོར་རྣམས་དགའ་བར་བྱ་བའི་ཕྱིར། 
།བདེ་བར་གཤེགས་པའི་སྲས་ལ་སྨྲས། 
།ཞེས་བྱ་བའི་ཚིགས་སུ་བཅད་པ་འདི་ལ་འཁོར་དགའ་བའི་ཕྱིར་སྨྲས་པ་ནི་ཡན་ལག་སྟེ། 
གོ་བར་བྱེད་པའི་མཚན་ཉིད་དོ། 
།གོ་བར་བྱེད་པ་དེ་ཡང་རྣམ་པ་གཉིས་ཏེ། 
རིག་པས་[^177K]གོ་བར་བྱེད་པ་དང་། 
ཞུམ་པ་མེད་པས་གོ་བར་བྱེད་པའོ། 
།དེ་ནི་ཤེས་རབ་ཆེན་པོ་དང་། 
འཇིགས་པ་མེད་པ་ཉིད་གཉིས་ཀྱིས་བསྟན་ཏེ། 
གཅིག་པོ་མེད་ན་གཞན་ལ་གོ་བར་བྱེད་མི་ནུས། 
གཉིས་པ་མེད་ན་གོ་བར་བྱེད་པ་ཉིད་གསལ་བར་བྱས་པར་[^178K]མི་འགྱུར་ཏེ། 
རང་དང་གཞན་གྱི་སེམས་ཀྱི་རྒྱུད་ཀྱི་ཉེས་པ་ཡོངས་སུ་སྤངས་པའི་ཕྱིར་གཉི་ག་བསྟན་ཏོ། 
།གོ་བར་བྱེད་པ་དེ་ཡང་གང་ཞེ་ན། 
ཆོས་འདི་བཤད་པ་དང་། 
མཉན་པར་དཀའ་བའོ། 
།དེ་ལ་བཤད་པར་དཀའ་བ་[^179K]ཉིད་ཅེས་བསྟན་པའི་ཕྱིར། 
འདི་ནི་དཀའ་བ་དམ་པ་རྨད་བྱུང་བ། 
།བྱང་ཆུབ་སེམས་དཔའི་སྤྱོད་པ་རབ་བསྟན་པ། 
།ས་རྒྱུ་རྣམ་པར་དབྱེ་བ་མཆོག་ཡིན་ཏེ། 
།དེ་ལས་སངས་རྒྱས་དངོས་པོ་ཡང་དག་འཐོབ། 
།ཅེས་བྱ་བ་གསུངས་སོ། 
།དེ་ལ་དཀའ་བ་ནི་བསྒྲུབ་[^180K]དཀའ་བའོ། 
།དཀའ་བ་ཉིད་རྣམ་པ་གཉིས་ཏེ། 
ཤིན་ཏུ་དཀའ་བ་ཉིད་དང་། 
མ་འདྲིས་པས་དཀའ་བ་ཉིད་དོ། 
།དེ་ནི་དམ་པ་ཉིད་དང་། 
རྨད་དུ་བྱུང་བ་ཉིད་ཀྱིས་བསྟན་ཏོ། 
།ཅིའི་ཕྱིར་དེ་[^181K]དེ་ལྟར་དཀའ་ཞེ་ན། 
བྱང་ཆུབ་སེམས་དཔའི་སྤྱོད་པ་རབ་བསྟན་པ། 
།ས་རྒྱུ་རྣམ་པར་དབྱེ་བ་མཆོག་ཡིན་ཏེ། 
།ཞེས་བྱ་བ་གསུངས་པའོ། 
།དེ་ལ་བྱང་ཆུབ་སེམས་དཔའ་རྣམས་ཀྱི་སྤྱོད་པ་ནི་རྟོགས་པའི་ཡེ་ཤེས་སོ། 
།དེ་རབ་ཏུ་སྟོན་པར་བྱེད་པས་རབ་ཏུ་བསྟན་པའོ། 
།ས་རྒྱུ་རྣམ་པར་དབྱེ་བ་མཆོག་ཡིན་ཏེ། 
།ཞེས་བྱ་བ་ནི་བྱང་ཆུབ་སེམས་དཔའི་སྤྱོད་པའི་རྒྱུ་ས་རྣམས་བསྟན་པ་ཡང་དག་ཕུལ་ཡིན་ནོ། 
།བྱང་ཆུབ་སེམས་དཔའི་སྤྱོད་པ་རབ་ཏུ་བསྟན་པ་ཅི་འདྲ་བ་ཞིག་ཅེ་ན། 
དེ་ལས་སངས་རྒྱས་དངོས་པོ་ཡང་དག་འཐོབ། 
།ཅེས་གསུངས་པའོ། 
།སངས་རྒྱས་ཀྱི་དངོས་པོ་ནི་སངས་རྒྱས་ཉིད་དེ། 
སངས་རྒྱས་ཀྱི་ཡེ་ཤེས་སོ། 
།བཤད་དཀའ་བ་ཉིད་བསྟན་ནས། 
ཇི་ལྟར་དེ་དཀའ་བ་ཉིད་དེའི་རྒྱུ་སྟོན་ཏོ། 
།དེའི་རྒྱུ་གང་ཞེ་ན། 
བྱང་ཆུབ་སེམས་དཔའི་སྤྱོད་པའི་དོན་དེ་ཇི་ལྟར་གནས་པ་དེ་བཞིན་དུ་བཤད་པར་མི་ནུས་པའོ། 
།དོན་དེ་གནས་པ་ཡང་ཇི་ལྟ་བུ་ཞེ་ན། 
ཆ་ཕྲ་མཐོང་དཀའ་རྣམ་པར་རྟོག་པ་སྤངས། 
།སེམས་ཀྱི་ས་དང་བྲལ་བས་བསྒྲུབ་པར་[^182K]དཀའ། 
།མཁས་པ་རྣམས་ཀྱིས་ཟག་མེད་སྤྱོད་ཡུལ་ཏེ། 
།འགྲོ་བས་ཐོས་ནས་དེར་ནི་[^183K]རྨོངས་པར་འགྱུར། 
།ཞེས་བྱ་བ་གསུངས་པའོ། 
།དེ་ལ་བསྒྲུབ་པར་[^184K]དཀའ་བ་ཉིད་ནི་ཡན་ལག་གོ། 
།ལྷག་མ་ནི་ཉེ་བའི་ཡན་ལག་གོ། 
།དེ་ལ་བསྒྲུབ་པར་[^185K]དཀའ་བ་ནི་ཐོབ་པར་དཀའ་བ་སྟེ། 
རྟོགས་པར་དཀའ་བའོ[^186K]བསྒྲུབ་པར་དཀའ་བ་ཉིད་དེ་ཡང་རྣམ་པ་བཞི་སྟེ། 
ཆ་ཕྲ་བས་བསྒྲུབ་པར་[^187K]དཀའ་བ་ཉིད་ནས། 
སེམས་ཀྱི་ས་དང་བྲལ་བས་བསྒྲུབ་པར་[^188K]དཀའ་བ་ཉིད་ཀྱི་བར་དུའོ། 
།དེ་ལ་ཆ་ཕྲ་བ་ནི་ཐོས་པ་ལས་བྱུང་བའི་ཤེས་རབ་ཀྱིས་ཤེས་པར་བྱ་བ་མ་ཡིན་ཏེ[^189K]། 
རགས་པ་ནི་བསམ་མི་དགོས་པས་ཤེས་པར་བྱ་བ་མ་ཡིན་ནོ། 
།མཐོང་དཀའ་བ་ནི་བསམས་པ་ལས་བྱུང་བས་ཀྱང་ཤེས་པར་བྱ་བ་མ་ཡིན་པའོ། 
།རྣམ་པར་རྟོག་པ་སྤངས་པ་ནི་འཇིག་རྟེན་པའི་བསྒོམས་པ་[^190K]ལས་བྱུང་བས་ཀྱང་ཤེས་པར་བྱ་བ་མ་ཡིན་པ་སྟེ། 
རྣམ་པར་རྟོག་པ་ནི་ཁམས་གསུམ་པའི་སེམས་དང་སེམས་ལས་བྱུང་བ་རྣམས་ཡིན་པའི་ཕྱིར་རོ། 
།འདིས་ནི་རེ་ཞིག་འཇིག་རྟེན་པའི་སྦྱོར་བ་ལས་བྱུང་བའི་ཤེས་པའི་སྤྱོད་ཡུལ་མ་ཡིན་པ་ཉིད་སྟོན་ཏོ། 
།སེམས་ཀྱི་ས་དང་བྲལ་ཞེས་བྱ་བ་འདིས་ནི་སྐྱེས་ནས་ཐོབ་པ་རྣམ་པར་སྨིན་པ་ལས་བྱུང་བའི་སེམས་ཀྱི་བྱེ་བྲག་གི་སྤྱོད་ཡུལ་ཉིད་ཀྱང་མ་ཡིན་པར་སྟོན་ཏེ། 
སེམས་ཀྱི་སྤྱོད་ཡུལ་ནི་འདིར་སེམས་ཀྱིས་ཡིན་པར་བྱའོ། 
།འོ་ན་དེ་སུའི་སྤྱོད་ཡུལ་[^191K]ཞེ་ན། 
མཁས་པ་རྣམས་ཀྱི་ཟག་མེད་སྤྱོད་ཡུལ་ཏེ། 
།ཞེས་བྱ་བ་གསུངས་པ་སྟེ། 
བདེན་པ་མཐོང་བ་རྣམས་ཀྱི་ཞེས་བྱ་བའི་ཐ་ཚིག་གོ། 
།ཅིའི་ཕྱིར་གཞན་རྣམས་ཀྱི་མ་ཡིན་ཞེ་ན། 
འདི་ལྟར་ཟག་མེད་ཅེས་བྱ་བ་སྟེ། 
འཇིག་རྟེན་ལས་འདས་པ་ཞེས་བྱ་བའི་ཐ་ཚིག་གོ། 
།དེ་ལྟ་བས་ན་འཇིག་རྟེན་པའི་ཤེས་པས་ཤེས་པར་བྱ་བ་མ་ཡིན་ནོ། 
།དེ་ལྟར་དོན་ཟབ་པ་དེ་ཇི་ལྟར་ནུས་པ་དེ་བཞིན་དུ་བཤད་ཀྱང་དཀའ་སྟེ། 
འགྲོ་བས་ཐོས་ན་དེར་ནི་རྨོངས་པར་འགྱུར། 
།ཞེས་བྱ་བའོ། 
།རྨོངས་པར་ཇི་ལྟ་བུ་ཞེ་ན། 
དོན་ལ་སྒྲ་ཇི་བཞིན་དུ་འཛིན་པའོ། 
།ཐོས་ན་[^192K]ཞེས་བྱ་བ་ནི་ཐོས་ནས་དེ་བཤད་པར་དཀའ་བ་ནི་དེ་ལྟ་བུ་ཡིན་ནོ། 
།ད་[^193K]ནི་ཇི་ལྟར་མཉན་པར་དཀའ་བ་ནི། 
།རྡོ་རྗེ་ལྟ་བུར་བསམ་པ་གཞག་བྱས་ནས། 
།སངས་རྒྱས་ཡེ་ཤེས་མཆོག་ལ་ལྷག་མོས་ཤིང་། 
།སེམས་ཀྱི་ས་ལ་བདག་མེད་རིག་ནས་ནི། 
།ཡེ་ཤེས་ཤིན་ཏུ་ཆ་ཕྲ་འདི་མཉན་ནུས། 
།ཞེས་གསུངས་པའོ། 
།དེ་ལ་རྡོ་རྗེ་ལྟ་བུ་ཞེས་བྱ་བ་ནི་རྡོ་རྗེ་ལྟར་སྲ་བར་བྱས་ནས་སོ། 
།སྲ་བ་ཉིད་ནི་རྣམ་པ་གཉིས་ཏེ། 
མོས་པ་སྲ་བ་ཉིད་དང་། 
རྟོགས་པ་སྲ་བ་ཉིད་དེ། 
ཚིག་གསུམ་གྱིས་བསྟན་ཏོ། 
།དེ་ལ་སྲ་བ་ཉིད་ནི་ཡན་ལག་གོ། 
།ལྷག་མ་ནི་ཉེ་བའི་ཡན་ལག་གོ། 
།སངས་རྒྱས་ཀྱི་ཡེ་ཤེས་མཆོག་ལ་མོས་པ་ཇི་ལྟ་བུ་ཞེ་ན། 
སངས་རྒྱས་ཀྱི་བྱང་ཆུབ་ནི་མཐའ་ཡས་ཏེ། 
མོས་པ་དད་པས་སེམས་ཅན་རྣམས་ལ་དེ་བཞིན་གཤེགས་པ་རྣམས་ནི། 
དེ་བཞིན་གཤེགས་པ་རྣམས་ཀྱི་ཆོས་བསྟན་པ་འཇུག་པས་[^194K]སངས་རྒྱས་ཉིད་ཀྱིས་མཁྱེན་གྱི་བདག་གིས་ནི་མི་ཤེས་སོ་ཞེས་བྱ་བའོ། 
།སེམས་ཀྱི་ས་ནི་གང་ཡིན། 
དེ་ལ་བདག་མེད་པར་རིག་པ་[^195K]ཇི་ལྟ་བུ་ཞེ་ན། 
ཁམས་གསུམ་གང་དུ་སེམས་རྣམ་པར་སྨིན་པ་དང་། 
ཆོས་ཐམས་ཅད་ལ་དམིགས་པས་གང་དུ་སེམས་དེ་རྒྱུ་བ་དེ་ནི་སེམས་ཀྱི་ས་ཡིན་ནོ། 
།རྣམ་པ་དེ་གཉིས་ཀ་ལ་ཡང་གང་ཟག་དང་ཆོས་ལ་བདག་མེད་པར་ཡང་དག་པ་[^196K]ཇི་ལྟ་བ་བཞིན་དུ་རིག་པའོ། 
།ཤིན་ཏུ་ཆ་ཕྲ་བ་ཞེས་བྱ་བ་ནི་ཤིན་ཏུ་རྟོགས་པར་དཀའ་བ་སྟེ། 
ཇི་ལྟར་ཆ་ཕྲ་བ་དེ་ནི་སྔར་བསྟན་པ་ཡིན་ནོ། 
།ད་ནི་དཔེ་སྨོས་པས་སྟོན་ཏེ། 
ཇི་ལྟར་བར་སྣང་ཚོན་རིས་བྲི་པ་དང་། 
།ཇི་ལྟར་ནམ་མཁའི་དབྱིངས་ལ་རླུང་གནས་པ། 
།དེ་ལྟར་འདིར་ཡང་བཅོམ་ལྡན་འདས་རྣམས་ཀྱི། 
།ཡེ་ཤེས་ཟག་མེད་རྣམ་ཕྱེ་མཐོང་བར་དཀའ། 
།ཞེས་བྱ་བའོ། 
།དེ་ནི་འདི་སྐད་སྟོན་ཏེ། 
དཔེར་ན་ནམ་མཁའ་ལ་ཚོན་གྱིས་རི་མོ་བྲིས་པ་ནི་རྩིག་ངོས་ལ་ཇི་ལྟ་བ་བཞིན་དུ་དེ་ལ་མི་གནས་པའི་ཕྱིར་བལྟར་མི་སྣང་བ་དང་། 
དཔེར་ན་ནམ་མཁའ་ལ་ནི་ལོ་མ་ལྟར་དེ་ལ་མི་གནས་པའི་ཕྱིར་གཡོ་བའི་ལས་ཀྱིས་བལྟར་མི་སྣང་སྟེ། 
ནམ་མཁའ་ལ་དེ་གཉིས་མི་འབྱུང་བ་[^197K]ཡང་མ་ཡིན་ནོ། 
།དེ་བཞིན་དུ་ནམ་མཁའ་ལྟ་བུའི་དངོས་པོ་བརྗོད་དུ་མེད་པ་ལ་རི་མོ་བྲི་བ་དང་། 
རླུང་ལྟ་བུའི་བཤད་པ་དེ་དེའི་རང་བཞིན་མ་ཡིན་པས་མི་སྣང་སྟེ། 
གློ་བུར་དུ་བྱུང་བ་ཡིན་པས་དེ་ལ་མི་གནས་པའི་ཕྱིར་རོ། 
།འོན་ཀྱང་དེར་དེ་[^198K]མི་འབྱུང་བ་ཡང་མ་ཡིན་ནོ། 
།དེ་ལྟར་སངས་རྒྱས་ཀྱི་ཡེ་ཤེས་དེ་བཤད་པའི་རྣམ་པར་དབྱེ་བས་ཆར་ཕྱེ་སྟེ། 
རྣམ་པར་ཕྱེ་ཡང་མཐོང་བར་དཀའ་བ་ཡིན་ནོ། 
།དེ་ལ་རི་མོ་བྲིས་པས་ནི་མིང་དང་ཚིག་དང་། 
ཡི་གེའི་ཚོགས་རྣམས་སྟོན་ཏེ། 
བཤད་པའི་སྐབས་ཡིན་པའི་ཕྱིར་རོ། 
།སྒྲའི་གཞི་རླུང་གིས་ནི་ཚིག་སྟོན་ཏེ། 
དེ་གཉིས་ནི་བཤད་པར་བྱ་བ་དང་། 
མཉན་པར་བྱ་བ་ཡིན་ནོ། 
།གལ་ཏེ་ཇི་ལྟར་ཡང་མཉན་པར་ནུས་ན་དེ་ལྟར་མཐོང་བར་དཀའ་ཡང་ཅིའི་ཕྱིར་མི་བཤད་ཅེ་ན། 
དེ་ལ་བདག་གི་བློ་ནི་འདི་སྙམ་དུ། 
།འགྲོ་བ་གང་གིས་འདི་རྟོགས་འགྱུར་བ་དང་། 
།མཆོག་འདིར་སུ་ཞིག་དང་བ་དཀོན་སྙམ་ནས། 
།དེ་ཡི་ཕྱིར་ན་འདི་བཤད་སྤྲོ་བ་མེད། 
།ཅེས་བྱ་བ་གསུངས་པའོ། 
།དེ་ལ་རྟོགས་པར་འགྱུར་བ་ནི་ཁོང་དུ་ཆུད་པར་འགྱུར་བའོ། 
།དང་བ་ནི་མོས་པ་དང་ལྡན་པའོ། 
།འདིས་ཅི་ཞིག་བསྟན་ཞེ་ན། 
རྟོགས་པ་[^199K]དང་མོས་པ་གོང་དུ་སྨོས་པ་དེ་གཉིས་དང་ལྡན་པ་དག་གིས་འདི་མཉན་པར་ནུས་ན་དེ་དག་ནི་འཇིག་རྟེན་ན་དཀོན་ཏེ། 
དེའི་ཕྱིར་མི་བཤད་དོ་སྙམ་པའོ།། 
།།བམ་པོ་གཉིས་པ། 
དེ་སྐད་ཅེས་སྨྲས་པ་དང་། 
བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། 
།ཀྱེ་རྒྱལ་བའི་སྲས་ཀྱི་མ་འཁོར་[^200K]འདི་ནི་ཤིན་ཏུ་ཡོངས་སུ་དག་པ་སྟེ། 
བྱང་ཆུབ་སེམས་དཔའ་ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པ། 
ཀུན་དུ་རྟོག་པ་ཤིན་ཏུ་ཡོངས་སུ་སྦྱངས་པ། 
སྤྱད་པར་བྱ་བ་ཤིན་ཏུ་ཡོངས་སུ་སྤྱད་པ། 
སངས་རྒྱས་བྱེ་བ་ཕྲག་མང་པོ་ལ་བསྙེན་བཀུར་བྱས་པ། 
ཚོགས་ཤིན་ཏུ་བསགས་པ། 
ཡོན་ཏན་དཔག་ཏུ་མེད་པ་དང་ལྡན་པ། 
ཡིད་གཉིས་དང་། 
ནེམ་ནུར་དང་བྲལ་བ། 
ཉོན་མོངས་པ་མེད་པ། 
ལྷག་པའི་བསམ་པ་དང་མོས་པ་ལ་རབ་ཏུ་གནས་པ། 
སངས་རྒྱས་ཀྱི་ཆོས་འདི་དག་ལ་གཞན་གྱི་དྲིང་མི་འཇོག་པ་ཤ་སྟག་ཚོགས་པ་སྟེ། 
དེ་བས་ན་ཀྱེ་རྒྱལ་བའི་སྲས་བྱང་ཆུབ་སེམས་དཔའ་འདི་དག་ནི་གནས་འདི་ལ་མངོན་སུམ་དུ་གནས་པ་ཤ་སྟག་ཡིན་གྱི་[^201K]ལེགས་པར་བཤད་པར་[^202K]མཛོད་ཅིག་ཅེས་བྱ་བ་ལ། 
ཅིའི་ཕྱིར་འཕགས་པ་རྣམ་པར་གྲོལ་བའི་ཟླ་བས་འཁོར་དེ་དག་བསྟོད་ཅེ་ན། 
གལ་ཏེ་འདི་ལྟ་བུ་དེ་དག་འཇིག་རྟེན་ན་དཀོན་ཡང་། 
འཁོར་འདི་ན་མོད་[^203K]དོ་ཞེས་[^204K]བསྟན་པའི་ཕྱིར་རོ། 
།དེ་ལ་ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པ་ཞེས་བྱ་བ་ནི་ཡན་ལག་གོ། 
།ལྷག་པའི་བསམ་པ་ཤིན་ཏུ་ཡོངས་[^205K]སུ་སྦྱངས་པ་དེ་ནི་རྣམ་པ་གཉིས་སུ་རིག་པར་བྱ་སྟེ། 
ལུང་ཡོངས་སུ་དག་པ་དང་། 
རྟོགས་པ་ཡོངས་སུ་དག་པའོ། 
།དེ་ལ་ལུང་ཡོངས་སུ་དག་པ་ཡང་རྣམ་པ་ལྔ་སྟེ། 
ཇི་ལྟར་འདོད་པའི་ལུང་ཐོབ་པར་བྱ་བའི་ཐབས་ལ་ཀུན་དུ་རྟོག་པའི་ཕྱིར་འདུན་པ་ཡོངས་སུ་དག་པ་ནི་གང་གི་[^206K]ཕྱིར། 
ཀུན་དུ་རྟོག་པ་ཤིན་ཏུ་ཡོངས་སུ་སྦྱངས་པ་ཞེས་གསུངས་པའོ། 
།དེ་ཐོབ་པར་བྱ་བ་དང་མཐུན་པའི་ལུས་དང་ངག་གི་སྤྱད་པ་སྤྱོད་པས་ཀུན་དུ་ཚོལ་བ་ཡོངས་སུ་དག་པ་ནི་གང་གི་[^207K]ཕྱིར་སྤྱད་པར་བྱ་བ་ཤིན་ཏུ་སྤྱད་པ་ཞེས་གསུངས་པའོ། 
།ཐོས་པ་ཕྱིན་ཅི་མ་ལོག་པ་མང་པོ་ཡུན་རིང་པོར་འཛིན་པས་འཛིན་པ་ཡོངས་སུ་དག་པ་ནི་གང་གི་ཕྱིར། 
སངས་རྒྱས་བྱེ་བ་ཕྲག་མང་པོ་ལ་བསྙེན་བཀུར་བྱས་པ་ཞེས་གསུངས་པའོ། 
།སྨོན་ལམ་གྱི་ཁྱད་པར་གྱིས་ཕྱི་མ་ཕྱི་མར་ཚེ་རབས་ཁྱད་པར་དུ་འཕགས་པས་དྲན་པའི་ཁྱད་པར་ཐོབ་པའི་ཕྱིར་སྐྱེ་བས་ཐོབ་པ་ཡོངས་སུ་དག་པ་ནི་གང་གི་ཕྱིར། 
ཚོགས་ཤིན་ཏུ་བསགས་པ་ཞེས་གསུངས་པའོ། 
།ཁོང་དུ་ཆུད་པར་བྱ་བ་ལ་བརྩོན་པ་དགེ་བ་གང་ཡིན་ཞེས་ཚོལ་བ་ན་འདོད་པ་ཆུང་བ་ལ་སོགས་པའི་ཡོན་ཏན་མང་པོ་དང་ལྡན་པས་སྦྱོར་བ་ཡོངས་སུ་དག་པ་ནི་གང་གི་ཕྱིར། 
ཡོན་ཏན་དཔག་ཏུ་མེད་པ་དང་ལྡན་པ་ཞེས་གསུངས་པའོ། 
།རྟོགས་པ་ཡོངས་སུ་དག་པ་ནི་རྣམ་པ་བཞི་སྟེ། 
མངོན་སུམ་གྱི་[^208K]ཤེས་པས་ཤིན་ཏུ་རྣམ་པར་ངེས་པའི་ཕྱིར་རབ་ཏུ་རྟོགས་པ་ཡོངས་སུ་དག་པ་ནི་གང་གི་ཕྱིར། 
ཡིད་གཉིས་དང་ནེམ་ནུར་དང་བྲལ་བ་ཞེས་གསུངས་པའོ། 
།བསྒོམ་པའི་ལམ་ན་ཉེ་བའི་ཉོན་མོངས་པ་ཐམས་ཅད་མི་འབྱུང་བས། 
ཉོན་མོངས་པ་རབ་ཏུ་མི་རྒྱུ་བ་ཡོངས་སུ་དག་པ་ནི་གང་གི་ཕྱིར། 
ཉོན་མོངས་པ་མེད་པ་ཞེས་གསུངས་པའོ། 
།ཐེག་པ་དམན་པ་ནི་མི་འདོད་ཀྱི་གོང་མའི་ཁྱད་པར་ཐོབ་པར་འདོད་པས་ཆོག་པར་[^209K]མི་འཛིན་པ་ཡོངས་སུ་དག་པ་ནི་གང་གི་ཕྱིར། 
ལྷག་པའི་བསམ་པ་དང་མོས་པ་ལ་རབ་ཏུ་གནས་པ་ཞེས་གསུངས་པའོ། 
།དེ་ལ་ལྷག་པའི་བསམ་པ་ནི་དད་པ་དང་འདུན་པའོ། 
།མོས་པ་ནི་དེ་དག་གི་དམིགས་པ་ལ་ཡོན་ཏན་དུ་འཛིན་པའོ། 
།མཐར་ཕྱིན་པར་འགྲོ་བ་ལ་བདག་ཉིད་ཀྱིས་ཡང་དག་པར་ཞུགས་པས། 
གདམས་ངག་རྗེས་སུ་བསྟན་པ་ལ་གཞན་ལ་རག་མ་ལས་པ་[^210K]ཡོངས་སུ་དག་པ་ནི་གང་གི་ཕྱིར། 
སངས་རྒྱས་ཀྱི་ཆོས་འདི་དག་ལ་གཞན་གྱི་དྲིང་མི་འཇོག་པ་ཞེས་གསུངས་པའོ། 
།རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་འཁོར་འདི་ནི་བྱང་ཆུབ་སེམས་དཔའ་ཤིན་ཏུ་ཡོངས་སུ་དག་པ་སྟེ། 
ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པ། 
ཀུན་དུ་རྟོག་པ་ཤིན་ཏུ་ཡོངས་སུ་སྦྱངས་པ། 
སྤྱད་པར་བྱ་བ་ཤིན་ཏུ་སྤྱད་པ། 
སངས་རྒྱས་བྱེ་བ་ཕྲག་མང་པོ་ལ་བསྙེན་བཀུར་བྱས་པ། 
ཚོགས་ཤིན་ཏུ་བསགས་པ། 
ཡོན་ཏན་དཔག་ཏུ་མེད་པ་དང་ལྡན་པ། 
ཡིད་གཉིས་དང་ནེམ་ནུར་དང་བྲལ་བ། 
ཉོན་མོངས་པ་མེད་པ། 
ལྷག་པའི་བསམ་པ་དང་། 
མོས་པ་ལ་རབ་ཏུ་གནས་པ། 
སངས་རྒྱས་ཀྱི་ཆོས་འདི་དག་ལ་གཞན་གྱི་དྲིང་མི་འཇོག་པ་ཤ་སྟག་འདུས་མོད་ཀྱི། 
འོན་ཀྱང་གཞན་དག་བསམ་གྱིས་མི་ཁྱབ་པའི་གནས་འདི་ལྟ་བུ་འདི་ཐོས་པར་གྱུར་ལ། 
ཐོས་ནས་ཀྱང་ཡིད་གཉིས་དང་ནེམ་ནུར་སྐྱེ་བར་གྱུར་ན། 
དེ་ནི་དེ་དག་ལ་ཡུན་རིང་པོར་ཕན་པ་མེད་པ་དང་། 
གནོད་པ་[^211K]དང་མི་བདེ་བར་འགྱུར་ཏེ། 
འདི་ལྟ་ཞིག་སྙིང་བརྩེ་བས་དེའི་ཕྱིར་བདག་ནི་ཅང་མི་སྨྲ་བར་འདུག་པ་ཉིད་དུ་མོས་སོ་ཞེས་བྱ་བ་ནི་འཕགས་པ་རྡོ་རྗེའི་སྙིང་པོས་དེའི་འཁོར་ཡོངས་སུ་དག་པ་ཉིད་དེ་བཟུང་ནས། 
ཐོས་ནས་ཀྱང་ཡིད་གཉིས་དང་། 
ནེམ་ནུར་སྐྱེ་བར་འགྱུར་[^212K]ན་ཞེས་སྨོས་པ་ནི། 
བསྟན་པ་འདིའི་སྣོད་དུ་མི་འགྱུར་བའི་ཉེས་པ་སྟོན་ཏོ། 
།དོན་གཅིག་ལ་ཉེས་པའི་སྐྱོན་གཉིས་ཆགས་པས་ཡིད་གཉིས་དང་། 
ནེམ་ནུར་ཞེས་རྣམ་པ་གཉིས་སུ་བསྟན་ཏོ[^213K]། 
།དྲང་པོའི་ལས་དང་མི་མཐུན་པ་གཉིས་སོ། 
།སེམས་ལ་དོགས་པ་ཡོད་པའི་ཕྱིར་དང་། 
དགེ་བ་ཉམས་པར་འགྱུར་བས་དགེ་བ་སེལ་བའི་ཕྱིར་ནེམ་ནུར་རོ། 
།དེ་ལྟར་མི་འགྲོ་བའི་རྒྱུ་ཉིད་དང་། 
འགྲོ་བ་ལས་ལྡོག་པའི་རྒྱུ་ཉིད་ཡོངས་སུ་བསྟན་པ་ཡིན་ནོ། 
།དེ་ནས་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་དོན་དེ་ཉིད་ཀྱི་ཕྱིར་ཡང་གསོལ་བ་བཏབ་པ། 
ཀྱེ་རྒྱལ་བའི་སྲས་ལེགས་པར་བཤད་པ་[^214K]མཛོད་ཅིག་དང་། 
དེ་བཞིན་གཤེགས་པའི་མཐུས་བསམ་གྱིས་མི་ཁྱབ་པའི་གནས་འདི་ལྟ་བུ་འདི་དག་ཤིན་ཏུ་བསྲུང་བ་དང་། 
ཡིད་ཆེས་པ་དག་ཏུ་ཡང་འགྱུར། 
དེ་ཅིའི་ཕྱིར་ཞེ་ན། 
འདི་ལྟར་ཀྱེ་རྒྱལ་བའི་སྲས་ས་བསྟན་པ་འདི་བཤད་པ་ན་ཆོས་ཉིད་ཐོབ་པ་[^215K]འདི་ཡིན་ཏེ། 
འདིར་སངས་རྒྱས་ཐམས་ཅད་དགོངས་པར་འགྱུར་བ་དང་། 
བྱང་ཆུབ་སེམས་དཔའ་ཐམས་ཅད་ཀྱང་ཡེ་ཤེས་ཀྱི་ས་འདི་ཉིད་ལ་སྲུང་བར་[^216K]སྤྲོ་བར་བྱེད་པའི་ཕྱིར་རོ། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་འདི་ནི་ཐོག་མར་སྤྱད་པ་སྟེ། 
འདི་ནི་སངས་རྒྱས་ཀྱི་ཆོས་རྣམས་ཡང་དག་པར་འགྲུབ་པའི་ཕྱིར་རོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་ཡི་གེའི་འབྲུ་དང་། 
ཡི་གེ་དང་གྲངས་བསྟན་པ་ཐམས་ཅད་ཀྱི་སྔོན་དུ་འགྲོ་བ་ཡང་ཡི་གེའི་ཕྱི་མོ་ཡིན་ལ། 
མཐར་ཕྱིན་པ་ཡང་ཡི་གེའི་ཕྱི་མོ་ཡིན་ཏེ། 
རི་མོའི་ཡི་གེ་དང་། 
ཡི་གེའི་འབྲུ་དང་། 
གྲངས་བསྟན་པ་གང་ཡིན་པ་དེ་ནི་ཡི་གེའི་[^217K]ཕྱི་མོ་མེད་པར་བསྟན་པ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་སངས་རྒྱས་ཀྱི་ཆོས་ཐམས་ཅད་ནི་སྤྱོད་པས་འགྲུབ་པས་ས་དེ་ནི་སྔོན་དུ་འགྲོ་བའོ། 
།རང་བྱུང་གི་ཡེ་ཤེས་ཀྱི་མཐར་ཐུག་པར་[^218K]འགྱུར་བས་ནི་མཐར་འབྱིན་པའོ། 
།དེ་བས་ན་ཀྱེ་རྒྱལ་བའི་སྲས་ཤོད་ཅིག་དང་། 
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱང་ཡོངས་སུ་བསྲུང་བའི་[^219K]ཕྱིར་བྱིན་གྱིས་རློབ་པ་མཛད་དོ་ཞེས་བྱ་བ་ནི་འཕགས་པ་རྣམ་པར་གྲོལ་བའི་ཟླ་བས་དེ་ལ་ཉེས་པ་དེ་ཡོངས་སུ་བསྩལ་ནུས་པ་དང་། 
མ་བཤད་ན་སངས་རྒྱས་ཀྱི་ཆོས་ཡང་དག་པར་མི་འགྲུབ་པའི་ཉེས་པ་མང་པོ་སྟོན་ཏོ། 
།གལ་ཏེ་གནས་འདི་དག་ཡིད་ཆེས་པར་མཛད་པས་སངས་རྒྱས་རྣམས་ལ་མཐུ་མངའ་ན། 
ཅིའི་ཕྱིར་འདི་དག་ལ་ཁ་ཅིག་ཁོང་ཁྲོ་བ་སྐྱེ་བར་འགྱུར་ཞེ་ན། 
ངེས་པ་འདི་[^220K]རྣམ་པ་གཉིས་ཏེ། 
རྣམ་པར་སྨིན་པ་མྱོང་བར་ངེས་པ་དང་། 
ལས་བྱེད་པར་ངེས་པ་སྟེ། 
དེ་ལ་ནི་སངས་རྒྱས་རྣམས་ཀྱི་མཐུས་ཀྱང་མི་སྨོན་ཏོ། 
།འདི་ནི་ཐོག་མར་སྤྱད་པ་སྟེ། 
།ཞེས་བྱ་བ་ནི་ལུང་ལས་དགོངས་ནས་གསུངས་པའོ། 
།འདི་ནི་སངས་རྒྱས་ཀྱི་[^221K]ཆོས་རྣམས་ཡང་དག་པར་འགྲུབ་པ་ཞེས་བྱ་བ་ནི་རྟོགས་པའོ། 
།དེ་ལ་རི་མོའི་ཡི་གེ་ནི་ཡི་གེའི་[^222K]རྒྱུ་སྟེ། 
སེང་གེ་འདྲ་བ་ལ་སོགས་པའོ། 
།ཡི་གེའི་[^223K]འབྲུ་ནི་ཨ་ཞེས་བྱ་བ་ལ་སོགས་པ་[^224K]ཡི་གེའོ། 
།གྲངས་ནི་མིང་དང་ཚིག་སྟེ། 
དེ་[^225K]གཉིས་ཀྱིས་དོན་བགྲང་བའི་ཕྱིར་རོ། 
།བསྟན་པ་[^226K]ནི་ངག་གོ། 
།ཡི་གེའི་ཕྱི་མོ་ནི་རི་མོའི་ཡི་གེ་ལ་སོགས་པ་བསྟན་པ་རྣམས་ཀྱི་[^227K]རྩ་བ་ཡིན་ཏོ། 
།དེ་ནས་བྱང་ཆུབ་སེམས་དཔའ་དེ་དག་ཐམས་ཅད་ཀྱིས་དབྱངས་ཀྱི་ང་རོ་གཅིག་གིས་ཚིགས་སུ་བཅད་པའི་[^228K]དབྱངས་ཀྱིས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་དོན་དེ་ཉིད་ཀྱི་ཕྱིར་དེའི་ཚེ་གསོལ་བ་བཏབ་པ། 
རབ་མཆོག་དམ་པ་དྲི་མ་མེད་པའི་བློ། 
།བརྗོད་ན་ལེགས་བརྗོད་སྤོབས་པ་[^229K]མཐའ་ཡས་པ། 
།སྙན་ཅིང་མཆོག་ཏུ་གྱུར་པའི་གསུང་དབྱངས་ཀྱི[^230K]། 
།དམ་པའི་དོན་དང་ལྡན་པ་བཤད་པར་[^231K]མཛོད། 
།དྲན་དང་འཛིན་པས་རྣམ་པར་དག་པའི་བློ། 
།སྟོབས་བཅུའི་སྟོབས་ཐོབ་བསམ་པ་རྣམ་དག་པ། 
།སོ་སོ་ཡང་དག་རིག་པས་དོན་རྣམས་འབྱེད། 
།ས་བཅུ་ཕུལ་དུ་བྱུང་བ་བཤད་པར་[^232K]མཛོད། 
།ཅེས་བྱ་བ་སྟེ། 
དེ་དག་ཐམས་ཅད་ཀྱིས་བསྟོད་པ་དང་བཅས་པའི་སྐུལ་བས་བསྐུལ་ཏོ། 
།དེ་ལ་ཚིགས་སུ་བཅད་པ་[^233K]དང་པོས་ནི་རྟོགས་པའི་མཐུ་སྤོབས་པ་ཕུན་སུམ་ཚོགས་པ་དང་། 
ཚིགས་སུ་བཅད་པ་གཉིས་པས་ནི་ལུང་གི་མཐུ་ཕུན་སུམ་ཚོགས་པས་བསྟོད་དོ། 
།འདི་གཉིས་དང་ལྡན་ན་སྟོན་ཏེ[^234K]། 
འདི་ལྟར་རྟོགས་པ་དང་ལུང་ངོ་། 
།དེ་ལ་རབ་མཆོག་ཉིད་ནི་ཡན་ལག་སྟེ། 
།རབ་མཆོག་ཉིད་དེ་ཡང་རྟོགས་པའི་མཐུ་སྤོབས་པས་རབ་ཏུ་ཕྱེ་བའོ། 
།སྤོབས་པ་ནི་གནས་དང་། 
རང་བཞིན་དང་། 
འབྲས་བུ་དང་རྣམ་པ་གསུམ་གྱིས་སྟོན་ཏེ། 
དེ་ལ་གནས་ནི་ཉན་ཐོས་ལ་སོགས་པ་པས་ཟག་པ་མེད་པའི་ཤེས་རབ་ཁྱད་པར་དུ་འཕགས་པ་སྟེ། 
དམ་པ་དྲི་མ་མེད་པའི་བློ་དང་ལྡན་པའི་ཕྱིར་རོ། 
།རང་བཞིན་ནི་དྲིས་པ་ལུང་བསྟན་པ་ལ་རིགས་པའི་སྤོབས་པ་ཉིད་ཟད་མི་ཤེས་པའོ། 
།འབྲས་བུ་ནི་ཡི་གེ་དང་དོན་ཕུན་སུམ་ཚོགས་པས་ལུང་བསྟན་པ་སྟེ། 
དེ་ལ་སྙན་པ་དང་། 
རྒྱ་ཆེ་བ་ཉིད་ཀྱིས་ནི་ཡི་གེ་ཕུན་སུམ་ཚོགས་པ་ཉིད་རིག་པར་བྱའོ། 
།ཚིགས་སུ་བཅད་པ་གཉིས་པ་ལ་ལུང་གི་མཐུ་ནི། 
དྲན་དང་འཛིན་པས་རྣམ་པར་དག་པའི་བློ། 
།ཞེས་བྱ་བས་བསྟན་ཏོ། 
།ལེན་པ་དང་འཛིན་པ་གཉིས་ཀྱིས་རབ་ཏུ་ཕྱེ་བའི་དྲན་པ་དང་། 
འཛིན་པ་གཉིས་ཀྱིས་ནི་ལུང་དེ་ལ་དེའི་བློ་དྲི་མ་མེད་པ་སྟོན་ཏེ་ནེམ་ནུར་མེད་པའི་ཕྱིར་རོ། 
།དེ་ལྟར་རྟོགས་པ་དང་ལུང་གི་ནུས་པས་བསྟོད་ནས། 
གཞན་དག་ཀྱང་རྟོགས་པར་བྱ་བའི་ཕྱིར་དང་། 
ལུང་དུ་བྱ་བའི་ཕྱིར་བཤད་པར་གསོལ་བ་བཏབ་སྟེ། 
ས་ལ་ཞུགས་པ་རྣམས་ནི་དེ་བཞིན་གཤེགས་པའི་སྟོབས་རྟོགས་པར་བྱ་བ་དང་། 
ས་ལ་མ་ཞུགས་པ་རྣམས་ནི་ས་ལ་འཇུག་པ་རྟོགས་པར་བྱ་བའི་ཕྱིར་ཏེ། 
རྟོགས་པར་བྱ་བ་ནི་དེ་ལྟ་བུའོ། 
།ལུང་དུ་བྱ་བ་[^235K]ཇི་ལྟ་བུ་ཞེ་ན། 
དོན་རྣམ་པར་འབྱེད་པར་འགྱུར་བའི་ས་རྣམས་འཛིན་པའི་ཕྱིར་རོ། 
།སོ་སོ་ཡང་དག་[^236K]རིག་པས་ཞེས་བྱ་བ་ནི་ལུང་དང་རྟོགས་པ་ལས་སྐྱེས་པའི་རང་གི་ནུས་པ་དག་གིས་སོ། 
།དེ་ལྟར་འཆད་པ་པོ་བསྟོད་ནས། 
ཡང་འཁོར་ཀྱང་རྟོགས་པ་དང་ལུང་གི་[^237K]འོས་སུ་འགྱུར་བའི་འདོད་པས་བསྟོད་པ། 
ཞི་བ་དུལ་བ་[^238K]མི་གཡེང་དགེ་བའི་ཡིད། 
།རྒྱགས་དང་ང་རྒྱལ་ལྟ་བའི་ཉོན་མོངས་སྤངས། 
།འཁོར་འདི་ཐེ་ཚོམ་བྲལ་བར་གྱུར་པ་སྟེ། 
།ཁྱོད་ཀྱིས་ལེགས་པར་བཤད་པ་འདོད་ཅིང་འཁོད། 
།ཅེས་དེ་ལ་འདོད་པ་ཉིད་ནི་ཡན་ལག་གོ། 
།འདོད་པ་དེ་ནི་རྣམ་པ་གཉིས་སུ་བསྟན་ཏེ། 
ལུང་གི་[^239K]འོས་སུ་འགྱུར་བའི་འདོད་པ་དང་། 
རྟོགས་པའི་འོས་སུ་འགྱུར་བའི་འདོད་པའོ། 
།དེ་ལ་ཀུན་ནས་ཉོན་མོངས་པ་གཉིས་ཀྱིས་ལུང་གི་[^240K]འོས་སུ་མི་འགྱུར་ཏེ། 
རྒྱགས་པ་དང་ང་རྒྱལ་གཉིས་ཀྱིས་སོ། 
།དེས་ནོན་ན་ཆོས་དང་ཆོས་སྨྲ་བ་ལ་གུས་པར་མི་འགྱུར་ཏེ། 
གོ་རིམས་བཞིན་ནོ། 
།ལོག་པར་རྟོགས་པ་དང། 
བསམ་གྱིས་མི་ཁྱབ་པའི་གནས་ལ་མི་མོས་པའི་ཕྱིར། 
ལྟ་བ་དང་ཐེ་ཚོམ་གཉིས་ཀྱིས་མི་[^241K]རྟོགས་པའི་འོས་སུ་མི་འགྱུར་རོ། 
།དེ་ལ་བག་ལ་ཉལ་དང་བཅས་པའི་ལྟ་བ་ནི་ལྟ་བའི་ཀུན་ནས་ཉོན་མོངས་པར་རིག་པར་བྱའོ། 
།དེའི་གཉེན་པོ་ཞི་བ་དང་དུལ་བ་གཉིས་ཀྱིས་ནི་ལུང་གི་[^242K]འོས་སུ་གྱུར་[^243K]ཏེ། 
སེམས་རྣམ་པར་ཞི་བ་དང་། 
སྤྱོད་ལམ་དུལ་བར་གནས་པའི་ཕྱིར་རོ། 
།མི་གཡེང་བ་དང་ཡིད་དགེ་བ་དང་ལྡན་པ་གཉིས་ཀྱིས་ནི་རྟོགས་པའི་འོས་སུ་འགྱུར་ཏེ། 
བསམ་པ་ལེགས་པར་བསམ་པ་[^244K]དང་། 
མཆོག་ཏུ་དགའ་བ་ཐོབ་པའི་ཕྱིར་རོ། 
།མི་གཡེང་བ་ཞེས་བྱ་བ་ནི་གང་མཁས་པ་ལ་བྱ་སྟེ། 
བསམ་པ་ལེགས་པར་བསམ་པའོ[^245K]། 
།ད་ནི་དཔེ་རྣམས་ཀྱི་[^246K]འདོད་པ་དེ་ཉིད་ཀྱི་[^247K]མཆོག་ཡོངས་སུ་སྟོན་ཏེ། 
སྐོམ་པར་གྱུར་པ་ཆུ་གྲང་འདོད་པ་དང་། 
།བཀྲེས་པས་ཟས་དང་ནད་པ་སྨན་མཆོག་དང་། 
།བུང་བའི་ཚོགས་རྣམས་སྦྲང་རྩི་འདོད་པ་ལྟར། 
།དེ་བཞིན་འཁོར་རྣམས་ཁྱོད་ཀྱི་ཚིག་ལ་སྡོད། 
།ཅེས་བྱ་བའོ། 
།དེའི་[^248K]ཚིག་བཞི་ནི་དོན་རྣམ་པ་བཞིའི་སྒོ་ནས་བཤད་པ་དེ་ལ་[^249K]འདོད་པ་ཉིད་བསྟན་པའི་ཕྱིར་ཏེ། 
དོན་རྣམ་པ་བཞི་གང་ཞེ་ན། 
ལེན་པ་དང་། 
རྟོན་པ་[^250K]དང་། 
འབྲལ་བ་དང་། 
བདེ་བར་གནས་པའོ། 
།དཔེ་གང་གིས་ཤེ་ན། 
དཔེར་ན་ཆུ་ནི་མ་བཅས་པར་ཇི་ལྟར་འོངས་པ་བཞིན་མེད་པ་དེ་བཞིན་དུ་ཐོབ་པ་ཡང་དང་པོར་ཇི་ལྟར་འོངས་པ་བཞིན་དུ་འཛིན་ཏོ། 
།དཔེར་ན་ཁ་ཟས་བཅས་ན་ལུས་ཏོན་པར་[^251K]འགྱུར་བ་དེ་བཞིན་དུ་བསམ་པའི་[^252K]ཤེས་པས་ཐོས་པ་དང་[^253K]བཅས་པ་དགེ་བའི་ཆོས་རྟོན་པར་འགྱུར་རོ། 
།དཔེར་ན་སྨན་བཟང་པོ་བཏང་ན་ནད་དང་བྲལ་བར་འགྱུར་བ་དེ་བཞིན་དུ་ཐོས་པ་དང་བསམ་པ་དང་ལྡན་པའི་དོན་སྒྲུབ་པ་བསྒོམ་པ་[^254K]ལ་བརྩོན་ན་ཉོན་མོངས་པའི་གནས་ངན་ལེན་གྱི་ནད་དང་བྲལ་བར་འགྱུར་རོ། 
།དཔེར་ན་བུང་བ་རྣམས་སྦྲང་རྩི་ལ་བརྟེན་ནས་བདེ་བར་གནས་པ་དེ་བཞིན་དུ་ཐོས་པ་དང་བསམས་པ་དང་། 
བསྒོམས་པའི་འབྲས་བུ་ལ་གནས་ནས་འཕགས་པ་རྣམས་ཆོས་ལ་མངོན་སུམ་དུ་དགའ་བའི་རོ་ལ་ཡོངས་སུ་[^255K]སྤྱོད་པས་བདེ་བར་གནས་སོ། 
།དེ་ལྟར་འཆད་པ་པོ་དང་འཁོར་བསྔགས་པ་[^256K]ལྡན་པས་བསྐུལ་ནས། 
བཤད་པའི་བསྔགས་པ་དང་ལྡན་པས་བཀུར་[^257K]བར་བྱེད་དེ། 
དེ་བས་བདེ་གཤེགས་བགྲོད་པ་སྟོབས་བཅུ་ལྡན། 
།ཆགས་པ་མེད་པ་རབ་ཏུ་བསྟན་པའི་ཕྱིར། 
།དྲི་མེད་བློ་ལྡན་ས་ཡི་ཁྱད་པར་ནི། 
།རྡུལ་མེད་མ་ལུས་ལེགས་པར་བཤད་པ་མཛོད། 
།ཅེས་བྱ་བའོ། 
།དེ་ལ་ལེགས་པར་ཤོད་ཅེས་བྱ་བ་ནི། 
བཤད་པའི་ལེགས་པ་ཉིད་དེ་རིགས་པའི་ཚུལ་ཉིད་དུ་སྟོན་པའོ། 
།ལེགས་པ་ཉིད་དེ་ཡང་རྣམ་པ་གསུམ་དུ་སྟོན་ཏེ། 
གནས་དང་། 
རང་བཞིན་དང་། 
འབྲས་བུའོ། 
།དེ་ལ་གནས་ནི་དྲི་མེད་བློ་ལྡན་ནོ། 
།རང་བཞིན་ནི་ས་རྣམས་ཀྱིས་མ་བཤད་པ་དག་སྟོན་པ་ཞེས་བྱ་བ་སྟེ། 
ཁྱད་པར་རྡུལ་མེད་ཅེས་བྱའོ། 
།རྡུལ་མེད་པ་ཇི་ལྟ་བུ་ཞེ་ན། 
དོན་ཕྱིན་ཅི་མ་ལོག་པའོ། 
།བཤད་པ་ན་དོན་ཕྱིན་ཅི་ལོག་ཏུ་གྱུར་པ་ལ་ཉེས་པ་གསུམ་སྟེ། 
འཆད་པ་པོ་ཁ་ན་མ་ཐོ་བ་དང་བཅས་པ་དང་། 
སྟོན་པ་ལ་སྐུར་པ་འདེབས་པ་དང་། 
ཉན་པ་རྣམས་ལ་སླུ་བའོ[^258K]། 
།འབྲས་བུ་ནི་སངས་རྒྱས་ཀྱི་བྱང་ཆུབ་སྟོབས་བཅུ་དང་ལྡན་པ་སྒྲིབ་པ་མེད་པའོ། 
།དེ་ལྟར་བསྐུལ་ཀྱང་མི་འཆད་པ་ཅིའི་ཕྱིར་ཞེ་ན། 
བསྐུལ་བ་ཡོངས་སུ་མ་རྫོགས་པའི་ཕྱིར་ཏེ། 
རང་གི་རིགས་ཀྱི་[^259K]གཙོ་བོས་ནི་སྔར་བསྐུལ། 
འཁོར་རྣམས་ཀྱིས་ནི་ཕྱིས་བསྐུལ་ཏོ། 
།ད་ནི་འཁོར་གྱི་གཙོ་བོ་ཆོས་ཀྱི་རྗེ་[^260K]ལས་བསྐུལ་བ་ཚོལ་ཏེ། 
ཅིའི་ཕྱིར་ཞེ་ན། 
ཆོས་ཀྱི་རྣམ་གྲངས་འདི་ཉིད་ཤིན་ཏུ་གཙོ་བོར་གྱུར་པའི་ཕྱིར་རོ། 
།དེ་ནས་དེའི་ཚེ་བཅོམ་ལྡན་འདས་ཤཱཀྱ་ཐུབ་པའི་མཛོད་སྤུ་ནས་བྱང་ཆུབ་སེམས་དཔའི་སྟོབས་སྣང་བ་ཞེས་བྱ་བའི་འོད་ཟེར་གྲངས་མེད་པའི་ཡང་གྲངས་མེད་པ་དང་ལྡན་པ་བྱུང་སྟེ། 
དེས་ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམ་[^261K]ཐམས་ཅད་སྣང་བར་བྱས་ནས་ངན་སོང་གི་སྡུག་བསྔལ་ཐམས་ཅད་རྒྱུད་[^262K]བཅད་དེ། 
བདུད་ཀྱི་ཁྱིམ་ཐམས་ཅད་མོག་མོག་པོར་བྱས་ནས་སངས་རྒྱས་ཀྱི་འཁོར་གྱི་དཀྱིལ་འཁོར་དཔག་ཏུ་མེད་པ་དག་[^263K]སྣང་བར་བྱས་ཏེ། 
སངས་རྒྱས་ཀྱི་ཡུལ་གྱི་རྣམ་པ་མཐུ་དང་། 
རྫུ་འཕྲུལ་གྱི་རྣམ་པར་འཕྲུལ་པ་བསམ་གྱིས་མི་ཁྱབ་པ་བསྟན་ནས། 
ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམ་[^264K]ཐམས་ཅད་དུ། 
དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་རྣམས་སུ་ཆོས་བསྟན་པར་བྱིན་གྱིས་བརླབས་པའི་བྱང་ཆུབ་སེམས་དཔའ་སྣང་བར་བྱས་ཏེ། 
སྟེང་གི་བར་སྣང་ལ་འོད་ཟེར་སྟུག་པོའི་སྤྲིན་གྱི་དྲ་པའི་ཁང་པ་བརྩེགས་པ་ཆེན་པོ་བྱས་ནས་འདུག་གོ། 
།དེ་བཞིན་དུ་སངས་རྒྱས་བཅོམ་ལྡན་འདས་དེ་དག་གི་མཛོད་སྤུ་དག་ནས་ཀྱང་བྱང་ཆུབ་སེམས་དཔའི་སྟོབས་སྣང་བ་ཞེས་བྱ་བའི་འོད་ཟེར་འཁོར་གྱི་[^265K]འོད་ཟེར་གྲངས་མེད་པའི་ཡང་གྲངས་མེད་པ་དང་ལྡན་པ་དག་བྱུང་བར་གྱུར་ཏེ། 
དེ་དག་གིས་ཀྱང་ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམ་[^266K]ཐམས་ཅད་སྣང་བར་བྱས་ནས། 
ངན་སོང་གི་[^267K]སྡུག་བསྔལ་ཐམས་ཅད་རྒྱུན་བཅད་དེ། 
བདུད་ཀྱི་ཁྱིམ་ཐམས་ཅད་མོག་མོག་པོར་བྱས་ནས་སངས་རྒྱས་ཀྱི་འཁོར་གྱི་དཀྱིལ་འཁོར་དཔག་ཏུ་མེད་པ་དག་སྣང་བར་བྱས་ཏེ། 
སངས་རྒྱས་ཀྱི་ཡུལ་གྱི་རྣམ་པ་མཐུ་དང་རྫུ་འཕྲུལ་གྱི་རྣམ་པར་འཕྲུལ་པ་བསམ་གྱིས་མི་ཁྱབ་པར་བསྟན་ནས། 
ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམ་[^268K]ཐམས་ཅད་དུ་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་[^269K]རྣམས་སུ་ཆོས་བསྟན་པར་བྱིན་གྱི་རླབས་ཀྱི་[^270K]བྱིན་གྱིས་བརླབས་པའི་བྱང་ཆུབ་སེམས་དཔའ་སྣང་བར་བྱས་ནས་སྟེང་གི་བར་སྣང་ལ་འོད་ཟེར་སྟུག་པོའི་སྤྲིན་གྱི་དྲ་བའི་ཁང་པ་བརྩེགས་པ་ཆེན་པོ་བྱས་ཏེ་འདུག་གོ། 
།བཅོམ་ལྡན་འདས་ཤཱཀྱ་ཐུབ་པའི་མཛོད་སྤུ་ནས་བྱུང་བའི་འོད་ཟེར་དེ་དག་གིས་[^271K]འཇིག་རྟེན་གྱི་ཁམས་དེ་དག་དང་། 
སངས་རྒྱས་ཀྱི་[^272K]འཁོར་གྱི་དཀྱིལ་འཁོར་རྣམས་དང་། 
བྱང་ཆུབ་སེམས་དཔའ་དེ་དག་གི་ལུས་དང་། 
སྟན་རྣམས་ཀུན་དུ་གསལ་བར་སྣང་ངོ། 
།འཇིག་རྟེན་གྱི་ཁམས་ཚད་མེད་པའི་སངས་རྒྱས་བཅོམ་ལྡན་འདས་དེ་དག་གི་མཛོད་སྤུ་དག་ནས་བྱུང་བའི་འོད་ཟེར་དེ་དག་གིས་[^273K]སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དང་། 
བཅོམ་ལྡན་འདས་ཤཱཀྱ་ཐུབ་པའི་འཁོར་གྱི་དཀྱིལ་འཁོར་འདི་དང་། 
བྱང་ཆུབ་སེམས་དཔའ་རྡོ་རྗེའི་སྙིང་པོའི་ལུས་དང་། 
སྟན་ཡང་གསལ་བར་ཀུན་དུ་སྣང་བར་ཀུན་དུ་[^274K]སྣང་ངོ་། 
།དེ་ནས་སངས་རྒྱས་ཀྱི་མཐུས་འོད་ཟེར་སྟུག་པོའི་སྤྲིན་གྱི་དྲ་བའི་ཁང་པ་བརྩེགས་པ་ཆེན་པོ་དེ་ལས་འདི་ལྟ་བུའི་སྒྲ་འདི་འབྱུང་ངོ་། 
།མི་མཉམ་མཉམ་པ་ནམ་མཁའ་མཉམ་པ་དག 
།ཅེས་བྱ་བ་ལ་སོགས་པའོ། 
།ཅིའི་ཕྱིར་བཅོམ་ལྡན་འདས་ཀྱིས་འོད་ཟེར་གྱི་ཆོ་འཕྲུལ་དང་བཅས་པས་སྐུལ་བ་[^275K]མཛད་ཅེ་ན། 
བཅོམ་ལྡན་འདས་ཀྱིས་དེ་ལ་སྔར་ཐུགས་ཀྱིས་བྱིན་གྱིས་བརླབས་ཀྱི་སངས་རྒྱས་གཞན་དག་ལྟར་གསུང་དང་སྐུས་ནི་མ་ཡིན་ཏེ། 
དེ་བས་ན་དེ་གཉིས་ཀྱིས་བྱིན་གྱིས་བརླབས་པར་བཞེད་པའོ། 
།ཅིའི་ཕྱིར་རང་བཞིན་གྱི་གསུང་དང་རང་བཞིན་གྱི་སྐུས་བྱིན་གྱིས་མ་བརླབས་ཤེ་ན། 
ཅི་ནས་ཀྱང་ཆོས་གཙོ་བོར་བྱས་པར་འགྱུར་བ་དང་། 
བདག་མི་བཙུན་པར་མ་བྱས་པར་འགྱུར་བའི་ཕྱིར་རོ། 
།འོད་ཟེར་དེ་ནི་ལས་རྣམ་པ་བརྒྱད་བྱེད་པ་དང་། 
ལུས་གཉིས་ཡོད་པར་རིག་པར་བྱ་སྟེ། 
ལས་རྣམ་པ་བརྒྱད་ཇི་ལྟ་བུ་ཞེ་ན། 
ཡང་དག་པར་གོ་བར་བྱེད་པའི་ལས་བྱེད་པ་ནི། 
འདི་ལྟར་དེས་རེག་ན་བྱང་ཆུབ་སེམས་དཔའ་རྣམས་བདག་ཉིད་ཀྱི་སྟོབས་དེ་བཞིན་གཤེགས་པའི་བྱིན་གྱིས་[^276K]བརླབས་པ་ལས་བྱུང་བ་ལ་ལྟ་བར་བྱེད་དེ། 
གང་གི་ཕྱིར། 
བྱང་ཆུབ་སེམས་དཔའ་སྟོབས་སྣང་བ་ཞེས་གསུངས་པའོ། 
།འཁོར་གྱི་འོད་ཟེར་གྲངས་མེད་པའི་རྒྱུ་ཡིན་པས་རྒྱུ་ཉིད་ཀྱི་ལས་བྱེད་པ་ནི་གང་གི་ཕྱིར། 
འཁོར་གྱི་འོད་ཟེར་གྲངས་མེད་པའི་ཡང་གྲངས་མེད་པ་ཞེས་གསུངས་པའོ། 
།འཇིག་རྟེན་གྱི་ཁམས་གྲངས་མེད་པར་ཡང་འགྲོ་ཞིང་འོད་འདོམ་གང་ཙམ་དུ་འདུ་བའི་ཕྱིར། 
རྒྱས་པ་དང་འདུ་བའི་ལས་བྱེད་པ་ནི་གང་གི་ཕྱིར། 
དེས་ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམ་[^277K]ཐམས་ཅད་སྣང་བར་བྱས་ནས་ཞེས་གསུངས་པའོ། 
།ངན་སོང་གི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་ཕྱིར་རབ་ཏུ་ཞི་བར་བྱེད་པའི་ལས་བྱེད་པ་ནི་གང་གི་ཕྱིར། 
ངན་སོང་གི་སྡུག་བསྔལ་ཐམས་ཅད་རྒྱུན་བཅད་ཅེས་གསུངས་པའོ། 
།བདུད་ཀྱི་ཁྱིམ་ཐམས་ཅད་འོད་ཆུང་ངུར་བྱེད་པའི་ཕྱིར། 
འདི་ལྟར་སྡངས་[^278K]ཏེ་བརྟབས་ནས་གདུལ་བྱ་རྣམས་ལ་བགེགས་བྱེད་པར་མི་འགྱུར་བས་ཟིལ་གྱིས་གནོན་པའི་ལས་བྱེད་པ་ནི་གང་གི་ཕྱིར། 
བདུད་ཀྱི་ཁྱིམ་ཐམས་ཅད་མོག་མོག་པོར་བྱས་ཞེས་གསུངས་པའོ། 
།སངས་རྒྱས་ཀྱི་མཐུ་བསམ་གྱིས་མི་ཁྱབ་པ་སྟོན་པའི་ཕྱིར། 
འདུན་པར་བྱེད་པའི་ལས་བྱེད་པ་ནི་གང་གི་ཕྱིར། 
སངས་རྒྱས་ཀྱི་ཡུལ་གྱི་རྣམ་པ་མཐུ་དང་། 
རྫུ་འཕྲུལ་གྱི་རྣམ་པར་འཕྲུལ་པ་བསམ་གྱིས་མི་ཁྱབ་པ་བསྟན་ཞེས་གསུངས་པའོ། 
།འཇིག་རྟེན་གྱི་ཁམས་ཐམས་ཅད་དུ་དེ་བཞིན་གཤེགས་པའི་འཁོར་གྱི་དཀྱིལ་འཁོར་དུ་དེས་བྱིན་གྱིས་བརླབས་པའི་བྱང་ཆུབ་སེམས་དཔའ་ཀུན་དུ་སྟོན་པའི་ཕྱིར་ཀུན་དུ་སྟོན་པའི་ལས་བྱེད་པ་ནི་གང་གི་ཕྱིར། 
ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་རབ་འབྱམ་[^279K]ཐམས་ཅད་དུ་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་རྣམས་སུ་ཆོས་བསྟན་པར་བྱིན་གྱི་རླབས་ཀྱིས་བརླབས་པའི་[^280K]བྱང་ཆུབ་སེམས་དཔའ་སྣང་བར་བྱས་ཞེས་གསུངས་པའོ། 
།ཚིགས་སུ་བཅད་པའི་སྒྲ་འབྱིན་པའི་ཕྱིར་བསྐུལ་བའི་ལས་བྱེད་པ་ནི་གང་གི་ཕྱིར། 
འོད་ཟེར་སྟུག་པོའི་སྤྲིན་གྱི་དྲ་བའི་ཁང་པ་བརྩེགས་པ་དེ་ལས་འདི་ལྟ་བུའི་སྒྲ་འདི་འབྱུང་ངོ་ཞེས་གསུངས་པའོ། 
།ལུས་གཉིས་ཇི་ལྟ་བུ་ཞེ་ན། 
སྐར་མདའ་ལྟ་བུའི་ལུས་ནི་གང་གི་ཚེ་ཁམས་གཞན་དག་ཏུ་འགྲོ་བའོ། 
།ཉི་མ་ལྟ་བུའི་ལུས་ནི་གང་གི་ཚེ་སྤྲིན་སྟུག་པོའི་དྲ་བའི་ཁང་པ་བརྩེགས་པ་བྱས་ཏེ་འདུག་ནས་རྒྱ་ཆེན་པོ་གཅིག་གིས་ཐམས་ཅད་སྣང་བར་བྱེད་པའོ། 
།དེ་ལྟར་འཁོར་གྱི་དཀྱིལ་འཁོར་དེ་དག་ན་གཅིག་ཏུ་གྱུར་པ་ལྟ་བུར་ཕན་ཚུན་ལྟ་བས་བཤད་པ་དང་། 
མཉན་པ་སླ་བར་གྱུར་ཏོ། 
།དེ་ལ་སངས་རྒྱས་ཀྱིས་བསྐུལ་བ་ནི་འདི་ཡིན་ཏེ། 
མི་མཉམ་མཉམ་པ་ནམ་མཁའ་མཉམ་པ་དག 
།སྟོབས་བཅུ་[^281K]ཁྱུ་མཆོག་ཚོགས་རབ་མཐའ་ཡས་པ། 
།ལྷ་དང་མི་ཡི་ནང་ན་མཆོག་རྣམས་ཀྱི[^282K]། 
།ཤཱཀྱའི་རིགས་སྐྱེས་ཆོས་ལ་བྱིན་རླབ་[^283K]མཛད། 
།བདེ་བར་གཤེགས་པ་རྣམས་ཀྱི་མཐུ[^284K]། 
།ཆོས་ཀྱི་[^285K]རྒྱལ་པོ་རྣམས་ཀྱི་མཛོད། 
།སྤྱོད་པ་དམ་པ་རྒྱ་ཆེན་དང་། 
།ཡེ་ཤེས་ས་རབ་ཕྱེ་སྟེ་ཤོད། 
།ཆོས་ཀྱི་རྣམ་གྲངས་གཙོ་བོ་འདི། 
།གང་རྣམས་རྣ་ལམ་གྲག་དེ་དག 
།བདེ་གཤེགས་རྣམས་ཀྱིས་བྱིན་གྱིས་བརླབས། 
།བྱང་ཆུབ་སེམས་དཔའ་རྣམས་ཀྱིས་བཟུང[^286K]། 
།ས་བཅུ་རྡུལ་དང་རྣམ་བྲལ་བ། 
།མཐར་གྱིས་རྫོགས་པར་བྱས་ནས་ནི། 
།སྟོབས་བཅུ་དག་ཀྱང་ཐོབ་གྱུར་ནས། 
།རྒྱལ་བ་ཉིད་དུ་འགྱུར་བ་ཡིན། 
།ཐེ་ཚོམ་མེད་པར་གྱུར་པ་དང[^287K]། 
།རྒྱ་མཚོའི་ཆུ་ནང་གནས་གྱུར་ཏམ། 
།སྲེག་པའི་བསྐལ་ཚེ་འཕོས་ནས་ཡང་། 
།ཆོས་ཀྱི་རྣམ་གྲངས་འདི་ཐོས་འགྱུར། 
།ཡེ་ཤེས་ས་ཡི་ལམ་གྱི་མཆོག། 
འཇུག་དང་གནས་དང་འཕར་བ་དང་། 
།སྤྱོད་པ་ཉིད་ཀྱི་ཡུལ་རྣམས་ནི། 
།གོ་རིམས་བཞིན་དུ་ལེགས་པར་ཤོད། 
།དེ་ལ་ཚིགས་སུ་བཅད་པ་དང་པོ་དང་། 
གཉིས་པས་ནི་གང་དག་གིས་[^288K]བྱིན་གྱིས་བརླབས་པ་དང་། 
གང་གི་ཕྱིར་བྱིན་གྱིས་བརླབས་པ་དེ་དག་གི་[^289K]བསྔགས་པ་མཛད་ན་ནི་བྱིན་གྱིས་བརླབས་པ་སྟེ། 
ཅི་ཞིག་སྟོན་ཞེ་ན། 
གཙོ་བོ་རྣམས་ཀྱིས་མ་བསྒོས་སམ། 
མཆོག་གི་ལས་བྱེད་དུ་མ་བཅུག་ན། 
དེ་བྱེད་པར་མི་འགྱུར་རོ། 
།དེ་ལ་ཚིགས་སུ་བཅད་པ་དང་པོས་གང་དག་གིས་བྱིན་གྱིས་བརླབས་པའི་བསྔགས་པ་ཇི་ལྟར་རིག་པར་བྱ་ཞེ་ན། 
གང་གི་[^290K]ཕྱིར། 
ལྷ་དང་མི་ཡི་ནང་ན་མཆོག་རྣམས་ཀྱིས། 
།བྱིན་རླབ་[^291K]མཛད་ཅེས་གསུངས་པའོ། 
།ལྷ་དང་མིའི་མཆོག་གང་ཡིན་[^292K]ཞེ་ན། 
སངས་རྒྱས་བཅོམ་ལྡན་འདས་རྣམས་སོ། 
།ཅིའི་ཕྱིར་ཞེ་ན། 
ཆོས་ཀྱི་རྒྱལ་པོར་གྱུར་པའི་ཕྱིར་རོ། 
།ཇི་ལྟར་དེ་དག་ཆོས་ཀྱི་རྒྱལ་པོ་ཉིད་ཡིན་པར་རིག་པར་བྱ་ཞེ་ན། 
རྒྱལ་པོའི་ཕུན་སུམ་ཚོགས་པ་ནི་རྣམ་པ་བཞི་སྟེ། 
དབང་ཕུན་སུམ་ཚོགས་པ་དང་། 
མཐུ་ཕུན་སུམ་ཚོགས་པ་དང་། 
ཞབས་[^293K]འབྲིང་ཕུན་སུམ་ཚོགས་པ་དང་། 
རིགས་ཕུན་སུམ་ཚོགས་པའོ། 
།སངས་རྒྱས་རྣམས་ཀྱི་དབང་ཕུན་སུམ་ཚོགས་པ་གང་ཞེ་ན། 
ཉོན་མོངས་པ་དང་ཤེས་བྱའི་སྒྲིབ་པ་ལས་རྣམ་པར་གྲོལ་བ་སྟེ། 
དེས་དེ་དག་སེམས་དང་ཡེ་ཤེས་ལ་དབང་བརྙེས་ནས། 
ཇི་ལྟར་བཞེད་པ་བཞིན་དུ་བདེ་བར་གནས་པ་བླ་ན་མེད་པ་སྐུ་ཉམས་སུ་བསྟར་ཏོ། 
།དེ་འདིར་ཇི་སྐད་དུ་བསྟན་པ་ཡིན་ཞེ་ན། 
ཐམས་ཅད་མཁྱེན་པའི་ཕྱིར་མི་མཉམ་པ་དང་མཉམ་པ་ཉིད་དོ། 
།བག་ཆགས་དང་བཅས་པའི་ཉོན་མོངས་པ་ལེགས་པར་བཅོམ་པས། 
འཇིག་རྟེན་གྱི་ཆོས་ཀྱིས་མི་གོས་པའི་[^294K]ཕྱིར། 
ནམ་མཁའ་དང་མཉམ་པ་ཉིད་དོ། 
།མི་མཉམ་པ་ནི་སངས་རྒྱས་རྣམས་ཏེ། 
དེ་ལས་གཞན་པའི་སེམས་ཅན་རྣམས་དང་ངོ་། 
།མི་མཉམ་པ་དེ་དག་དང་མཉམ་པ་ནི་དེ་དག་ནི་ཆོས་ཀྱི་སྐུས་མཉམ་པའོ། 
།མི་མཉམ་པ་རྣམས་ཞེས་ཅིའི་ཕྱིར་དེ་སྐད་མི་བྱ་ཞེ་ན། 
དེ་དག་ནི་མཉམ་པ་ཉིད་དུ་བསྟན་པའི་ཕྱིར་རོ། 
།སངས་རྒྱས་རྣམས་ཀྱི་མཐུ་ཕུན་སུམ་ཚོགས་པ་གང་ཞེ་ན། 
སྟོབས་བཅུ་རྣམས་ཏེ། 
དེ་རྣམས་ཀྱིས་ནི་དེ་དག་གིས་གཞན་སྨྲ་བ་དང་། 
བདུད་ཕྱིར་རྒོལ་བ་ཐམས་ཅད་ཟིལ་གྱིས་གནོན་ཏོ། 
།དེ་འདིར་ཇི་སྐད་བསྟན་པ་ཡིན་ཞེ་ན། 
སྟོབས་བཅུའི་ཁྱུ་མཆོག་ཉིད་ཀྱིས་སོ། 
།སངས་རྒྱས་རྣམས་ཀྱི་ཞབས་[^295K]འབྲིང་བ་ཕུན་སུམ་ཚོགས་པ་གང་ཞེ་ན། 
བྱང་ཆུབ་སེམས་དཔའ་རྣམས་དང་། 
ཉན་ཐོས་རིས་བདུན་གྱིས་བསྡུས་པ་རྣམས་སོ། 
།དེ་འདིར་ཇི་སྐད་དུ་བསྟན་པ་ཡིན་ཞེ་ན། 
ཚོགས་རབ་མཐའ་ཡས་པ་ཉིད་ཀྱིས་སོ། 
།དེ་ནི་བྱང་ཆུབ་སེམས་དཔའ་ལ་སོགས་པའི་ཚོགས་རྣམས་སོ། 
།[^296K]རབ་ནི་འཇིག་རྟེན་ལས་ཁྱད་པར་དུ་འཕགས་པའི་ཕྱིར་རོ། 
།དེ་དག་མཐའ་ཡས་པ་ནི་གྲངས་མེད་པའི་ཕྱིར་རོ། 
།སངས་རྒྱས་རྣམས་ཀྱི་[^297K]རིགས་ཕུན་སུམ་ཚོགས་པ་གང་ཞེ་ན། 
གང་རིགས་ཕུན་སུམ་ཚོགས་པའོ། 
།དེ་འདིར་ཇི་སྐད་དུ་བསྟན་པ་ཡིན་ཞེ་ན། 
ཤཱཀྱའི་རིགས་སྐྱེས་པ་ཉིད་ཀྱིས་སོ། 
།ཅིའི་ཕྱིར་བཅོམ་ལྡན་འདས་ཉིད་ཀྱིས་རིགས་བརྗོད་ཅེ་ན། 
མངོན་སུམ་ཉིད་ཀྱི་ཕྱིར་དང་། 
འདི་ཉིད་ཀྱི་ཕྱིར་ཆོས་ལ་བྱིན་གྱིས་བརླབས་སོ་ཞེས་སྦྱར་བའི་ཕྱིར་རོ། 
།ཆོས་ལ་ཞེས་བྱ་བ་ནི་ཆོས་ལ་གནས་པ་ཞེས་བྱ་བར་དགོངས་པའོ། 
།དེ་ལ་བྱིན་གྱིས་བརླབས་པ་མཛད་ཅེས་བྱ་བ་ནི་ཡན་ལག་གོ། 
།བྱིན་གྱི་རླབས་[^298K]དེ་ཡང་རྣམ་པ་གཉིས་སུ་རིག་པར་[^299K]བྱ་སྟེ། 
གནས་ཕུན་སུམ་ཚོགས་པའི་བྱིན་གྱིས་བརླབས་པ་[^300K]ནི་སངས་རྒྱས་ཀྱིས་[^301K]བྱིན་གྱིས་བརླབས་པ་[^302K]ཡིན་པའི་ཕྱིར་རོ། 
།འབྲས་བུ་ཕུན་སུམ་ཚོགས་པའི་བྱིན་གྱིས་བརླབས་པ་ནི་ཆོས་སྨྲ་བ་འབྲས་བུ་ཡིན་པའི་ཕྱིར་རོ། 
།ལྷ་དང་མི་ཡི་མཆོག་རྣམས་ཞེས་བྱ་བ་ནི་ཡན་ལག་གོ། 
།ལྷག་མ་ནི་ཉེ་བའི་ཡན་ལག་གོ། 
།འོ་ན་ཚིགས་སུ་བཅད་པ་གཉིས་པས་གང་གི་ཕྱིར་བྱིན་གྱིས་བརླབས་པ་དེའི་བསྔགས་པ་ཇི་ལྟར་རིག་པར་བྱ་ཞེ་ན། 
ཆོས་ཀྱི་རྒྱལ་པོ་དེ་དག་གིས་[^303K]ཆོས་ཀྱི་མཛོད་རྣམ་པར་འབྱེད་པར་བྱ་བའི་ཕྱིར་བྱིན་གྱིས་བརླབས་པའོ། 
།འདིར་ཆོས་ཀྱི་མཛོད་དེའི་བསྔགས་པ་ཡང་རྣམ་པ་གཉིས་སུ་རིག་པར་བྱ་སྟེ། 
དོན་ཕུན་སུམ་ཚོགས་པ་དང་། 
ཚིག་འབྲུ་ཕུན་སུམ་ཚོགས་པའོ། 
།དོན་ཕུན་སུམ་ཚོགས་པ་ཇི་ལྟ་བུ་ཞེ་ན། 
གང་གི་ཕྱིར་སྤྱོད་པ་དམ་པ་རྒྱ་ཆེན་ཞེས་གསུངས་པའོ། 
།སྤྱོད་པ་ཞེས་བྱ་བ་ནི་བྱང་ཆུབ་སེམས་དཔའ་རྣམས་ཀྱི་སྒྲུབ་པ་གང་ཡིན་པ་སྟེ། 
ལམ་གང་ཡིན་པ་དང་། 
ཚོགས་གང་ཡིན་པའོ། 
།དེ་ཡང་དོན་དམ་པའི་ཡེ་ཤེས་དང་ལྡན་པས་དམ་པའོ། 
།མཐུའི་ཁྱད་པར་དང་ལྡན་པས་རྒྱ་ཆེ་བའོ། 
།དེ་ལྟར་འདིའི་ཟབ་པ་ཉིད་དང་། 
རྒྱ་ཆེ་བ་ཉིད་ཀྱང་ཡོངས་སུ་བསྟན་པ་ཡིན་ནོ། 
།ཚིག་འབྲུ་ཕུན་སུམ་ཚོགས་པ་ཇི་ལྟ་བུ་ཞེ་ན། 
གང་གི་ཕྱིར་ཡེ་ཤེས་ས་རབ་ཕྱེ་སྟེ་ཞེས་གསུངས་པ་སྟེ། 
ཡེ་ཤེས་ཀྱི་[^304K]ས་རབ་ཏུ་ཕྱེ་བ་རྣམ་པ་བཅུ་གཅིག་པོ་འདི་དག་གིས་སོ། 
།ཚིགས་སུ་བཅད་པ་[^305K]འདི་ལས་སངས་རྒྱས་ཀྱི་མཐུ་ཉིད་ཀྱིས་སངས་རྒྱས་ཀྱི་[^306K]ཆོས་སྟོན་པར་ཡོངས་སུ་བསྟན་པ་གང་ཡིན་པ་དེ་ནི་ཁ་ཅིག་སངས་རྒྱས་ལ་བདག་ཉིད་ལ་མཐུ་མེད་ནས་གཞན་ལ་ཚོལ་ཏོ་སྙམ་དུ་དབང་ཟ་བ་ཡོངས་སུ་སྤངས་པའི་[^307K]ཕྱིར་རོ། 
།དེ་ལྟར་ཆོས་བཤད་པར་བསྐུལ་ནས་བཤད་ན་དུས་གསུམ་དུ་[^308K]གཞན་དག་གི་ཕན་ཡོན་[^309K]ནི་ཚིགས་སུ་བཅད་པ་གསུམ་གྱིས་སྟོན་ཏེ། 
ཉན་པའི་དུས་དང་། 
སྒྲུབ་པའི་དུས་དང་། 
ཚེ་རབས་བརྗེས་པའི་[^310K]དུས་སོ། 
།དེ་ལ་ཉན་པའི་དུས་ན་སངས་རྒྱས་ཀྱི་[^311K]བྱིན་གྱིས་བརླབས་པ་ཉིད་དང་། 
དེ་བཞིན་དུ་བྱང་ཆུབ་སེམས་དཔའ་རྣམས་ཀྱིས་ཀྱང་བཟུང་བ་[^312K]ཉིད་དེ་དོན་དུ་ན་སངས་རྒྱས་སོ་སྙམ་དུ་བཟུང་བ་[^313K]ནི་ཕན་ཡོན་ནོ། 
།སྒྲུབ་པའི་དུས་ན་ས་བཅུ་པོ་དག་མཐར་གྱིས་ཡོངས་སུ་རྫོགས་པར་བྱེད་ཅིང་། 
ཡོངས་སུ་རྫོགས་ནས་ཀྱང་སྟོབས་བཅུ་བརྙེས་པས་བདག་ཉིད་སངས་རྒྱས་ཉིད་དུ་བསྐྱེད་པའོ། 
།ཚེ་རབས་བརྗེས་པའི་དུས་ན་ངན་འགྲོ་དང་བདེ་འགྲོ་མི་ཁོམ་པར་སྐྱེས་པའི་ཀླུའི་འཇིག་རྟེན་དང་། 
ལྷ་ཚེ་རིང་པོའི་འོད་གསལ་ལ་སོགས་པ་གཟུགས་ན་སྤྱོད་པ་རྣམས་ཀྱི་[^314K]ནང་དུ་ཡང་ཆོས་འདི་རྙེད་པའོ། 
།འདི་ཉན་པ་ཐམས་ཅད་ཀྱིས་ཕན་ཡོན་འདི་འཐོབ་པའི་སྐལ་བ་ཡོད་དམ། 
སྨྲས་པ་མ་ཡིན་ནོ། 
།འོ་ན་ཇི་ལྟ་བུ་ཞེ་ན། 
ཐེ་ཚོམ་མེད་པར་གྱུར་པ་ཞེས་བྱ་བ་སྟེ། 
ངེས་པའི་[^315K]ཆོས་འདི་ལ་མོས་པའོ། 
།དེ་ལྟར་བསྐུལ་བ་དང་། 
བཤད་པའི་ཕན་ཡོན་བརྗོད་ནས། 
ཡེ་ཤེས་ས་རབ་ཕྱེ་སྟེ་ཞེས་གང་གསུངས་པ་དེ་དམིགས་པའི་གོ་རིམས་དང། 
རྟོགས་པའི་གོ་རིམས་དང་། 
སྒྲུབ་པའི་གོ་རིམས་དང་། 
གོ་རིམས་རྣམ་པ་གསུམ་གྱིས་ཚིགས་སུ་བཅད་པ་དྲུག་པ་ལས་ལུང་སྩལ་བར་མཛད་དོ། 
།རྩ་བ་དང་པོ་གཉིས་པ་དང་། 
བཞི་པ་རྣམས་ཀྱིས་བསྟན་ཏོ། 
།གོ་རིམས་སུ་ཤོད་ཅིག་ཅེས་བྱ་བ་ནི་ཐམས་ཅད་དུ་སྦྱར་རོ། 
།དེ་ལ་ཡེ་ཤེས་ཀྱི་སའི་ཁམས་ནི་ས་བཅུ་བསྟན་པ་གང་ཡིན་པ་སྟེ། 
གང་ལ་དམིགས་གང་ལ་བརྟེན་ནས་ས་དེ་དག་ཏུ་ཡེ་ཤེས་འབྱུང་བའོ། 
།འཇུག་པ་ནི་ས་ལ་འཇུག་པའོ། 
།གནས་པ་ནི་ཇི་སྲིད་དུ་ས་གཞན་དག་ཏུ་མ་འཕར་གྱི་[^316K]བར་དུའོ། 
།འཕར་བ་ནི་ས་གཞན་དག་ཏུ་འགྲོ་བའོ། 
།སྤྱོད་པ་ནི་ཇི་ལྟར་སྒྲུབ་པ་ནི་དེ་དག་འཇུག་པ་དང་། 
གནས་པ་དང་འཕར་བ་དང་འགྲུབ་པའོ། 
།སྤྱོད་པ་དེ་ཉིད་ཀྱི་རྒྱུ་བ་རྣམ་པ་མང་པོ་ནི་སྤྱད་པའི་ཡུལ་ཞེས་བྱའོ། 
།ལུང་སྦྱིན་པ་འདི་ཅི་དགོས་ཤེ་ན[^317K]། 
སངས་རྒྱས་ཀྱིས་གསུངས་པ་ཉིད་ཐམས་ཅད་བཤད་དོ་ཞེས་ཕྱིས་ཡིད་ཆེས་པ་བསྐྱེད་པའི་ཕྱིར་རོ། 
།དེ་ནས་[^318K]བྱང་ཆུབ་སེམས་དཔའ་རྡོ་རྗེའི་སྙིང་པོས་ཕྱོགས་བཅུར་རྣམ་པར་བལྟས་ནས་འཁོར་རྣམས་དད་པ་རྒྱ་ཆེར་བསྐྱེད་པའི་ཕྱིར་ཚིགས་སུ་བཅད་པ་འདི་དག་སྨྲས་སོ། 
།ཕྲ་ཞིང་ཤེས་དཀའ་དྲང་སྲོང་ཆེན་པོའི་ལམ། 
།ཞེས་བྱ་བ་ལ་སོགས་པ་གསུངས་པའོ། 
།ཅིའི་ཕྱིར་ཕྱོགས་བཅུར་རྣམ་པར་བལྟ་ཞེ་ན། 
བདག་ཉིད་ང་རྒྱལ་མེད་པ་དང་། 
།ཉེ་མགོན་མེད་པར་སྟོན་པའོ། 
།འཁོར་རྣམས་དད་པ་རྒྱ་ཆེར་བསྐྱེད་པའི་ཕྱིར་ཚིགས་སུ་བཅད་པ་སྨྲས་ཞེས་བྱ་བ་ནི་ས་བསྟན་པ་མཉན་པར་ཉམས་བདེ་བ་བསྐྱེད་པའི་ཕྱིར་རོ། 
།དེ་ལ་དད་པ་ཞེས་བྱ་བ་ནི་སེམས་གསལ་བ་སྟེ། 
རྙོག་པ་མེད་པའོ། 
།དེ་ཡང་རྣམ་པ་གཉིས་སུ་རིག་པར་བྱ་སྟེ། 
དོན་གྱི་[^319K]ཆེ་བ་ཉིད་ལ་དད་པ་ནི་དོན་གང་ཐོབ་པར་བྱ་བའོ། 
།བསྟན་པའི་ཆེ་བ་ཉིད་ལ་དད་པ་ནི་གང་གིས་[^320K]ཐོབ་པར་བྱེད་པའོ། 
།དེ་ལ་དོན་གྱི་[^321K]ཆེ་བ་ཉིད་ལ་དད་པ་ནི་ཚིགས་སུ་བཅད་པ་ལྔ་པོ་དག་གིས་རིག་པར་བྱའོ། 
།དོན་གྱི་ཆེ་བ་ཉིད་ཇི་ལྟ་བུ་ཞེ་ན། 
དེའི་ཟབ་པ་ཉིད་གང་ཡིན་པའོ། 
།དེ་བས་ན་ཟབ་པ་ཉིད་དེ་བསྟན་པའི་ཕྱིར། 
ཕྲ་ཞིང་ཤེས་དཀའ་དྲང་སྲོང་ཆེན་པོའི་ལམ། 
།བརྟག་[^322K]མེད་རྟོག་[^323K]བྲལ་ཤིན་ཏུ་རེག་པར་དཀའ། 
།ཞེས་བྱ་བ་འདི་གསུངས་པའོ། 
།ཅིའི་དབང་དུ་བྱས་ནས་གསུངས་ཤེ་ན། 
ཡེ་ཤེས་ཀྱི་ས་སྟེ། 
འདི་ལྟར་དེ་ཉིད་ཀྱི་[^324K]དབང་དུ་བྱས་པས་འོག་ནས་ཀྱང་ཡེ་ཤེས་མངོན་པར་སྒྲུབ་ཅེས་གསུངས་སོ། 
།དེ་ལ་ཕྲ་ཞེས་བྱ་བ་ཇི་ལྟ་བུ་ཞེ་ན། 
དེ་ནི་ཤེས་དཀའ་དྲང་སྲོང་ཆེན་པོའི་ལམ། 
།ཞེས་གསུངས་པ་སྟེ། 
འདི་ལྟར་བཤད་པ་ན་ཤེས་པར་དཀའ་ལ་དྲང་སྲོང་ཆེན་པོ་རྣམས་ཏེ། 
སངས་རྒྱས་རྣམས་ཀྱི་[^325K]ལམ་ཡང་ཡིན་པས་དེའི་ཕྱིར་ཕྲ་བའོ། 
།ལམ་ནི་རྒྱུ་སྟེ། 
གང་གི་[^326K]དྲང་སྲོང་ཆེན་པོའི་དངོས་པོར་འགྱུར་བའོ། 
།ཕྲ་བ་དེ་ཡང་རྣམ་པ་གཉིས་སུ་རིག་པར་བྱ་སྟེ། 
བཤད་པའི་དུས་ན་ཕྲ་བ་ཉིད་དང་། 
ཐོབ་པའི་[^327K]དུས་ན་[^328K]ཕྲ་བ་ཉིད་དེ་གོ་རིམས་བཞིན་ནོ། 
།ཅིའི་ཕྱིར་དེ་ཤེས་པར་དཀའ་ཞེ་ན། 
འདི་ལྟར་དེ་ནི། 
བརྟག་མེད་རྟོག་བྲལ་ཞེས་གསུངས་པའོ། 
།དེ་ལ་བརྟག་ཏུ་མེད་པ་ནི་རྣམ་པར་རྟོག་པའི་ཡུལ་མ་ཡིན་པའི་ཕྱིར་རོ། 
།རྟོག་བྲལ་ནི་རང་གིས་རྣམ་པར་མི་རྟོག་པའི་ཕྱིར་རོ། 
གང་གི་ཕྱིར་དྲང་སྲོང་ཆེན་པོའི་ལམ་དུ་གྱུར་པ་དེའི་ཕྱིར་ཕྲ་བ་ཞེས་བྱ་བ་ཅིའི་ཕྱིར་ཞེ་ན། 
འདི་ལྟར་དེ་ནི་ཤིན་ཏུ་རེག་པར་དཀའ་བ་སྟེ། 
ཤིན་ཏུ་ཐོབ་པར་དཀའ་བའོ། 
།འདི་ནི་དེའི་ཕྲ་བ་ཉིད་དོ། 
།ཅིའི་ཕྱིར་དེ་[^329K]ཤིན་ཏུ་རེག་པར་དཀའ་ཞེ་ན། 
འདི་ལྟར་དེ་ནི། 
གསལ་བ་རིག་པ་མཁས་པས་རྟོགས་པ་སྟེ། 
།རང་བཞིན་ཞི་བ་འགོག་མིན་འབྱུང་བ་མ་ཡིན། 
།ཞེས་བྱའོ། 
།དེ་ལ་གསལ་བ་ནི་ཤེས་བྱ་ལ་མ་རིག་པ་མེད་པ་སྟེ། 
མ་རིག་པའི་བག་ལ་ཉལ་ཡོད་པའི་ཤེས་པ་ནི་མི་གསལ་བའོ། 
།རིག་པ་མཁས་པས་རྟོགས་པ་[^330K]སྟེ། 
།ཞེས་བྱ་བ་ནི་དེ་དག་གིས་[^331K]སོ་སོ་རང་གི་[^332K]རིག་པས་རྟོགས་པ་སྟེ། 
དེ་དག་ལ་བརྟེན་ནས་འབྱུང་བའི་ཕྱིར་རོ། 
།དེ་ལ་རིག་པ་ནི་བདེན་པ་མཐོང་བ་རྣམས་སོ། 
།དེ་དག་[^333K]ཉིད་ཆོས་མངོན་པ་དང་། 
འདུལ་བ་མངོན་པ་ལ་མཁས་པ་ནི་མཁས་པའོ། 
།ཡང་ན་གཞན་དག་དེ་ལས་ཐོབ་[^334K]ནས་བརྡ་ལ་མཁས་པ་ནི་མཁས་པ་ཡིན་པར་རིག་པར་བྱའོ། 
།རང་བཞིན་ཞི་བ་ནི་རང་བཞིན་གྱིས་ཉོན་མོངས་པ་མེད་པ་སྟེ། 
ཉོན་མོངས་པ་དང་བཅས་པ་ལ་ཕྱིས་ཉོན་མོངས་པ་མེད་པར་གྱུར་པ་མ་ཡིན་ནོ། 
།འགོག་མིན་པ་ནི་འདི་ལྟར་ཞི་བ་གཅིག་པུ་བགྲོད་པ་མ་ཡིན་པ་སྟེ། 
སེམས་ཅན་གྱི་དོན་བྱ་བ་ལ་ལྟ་བ་དང་བཅས་པའི་ཕྱིར་རོ། 
།འབྱུང་བ་མ་ཡིན་པ་ནི་འཁོར་བ་ལས་ཡང་དག་པར་འདས་པའི་ཕྱིར་རོ། 
།དེ་ལྟར་ཡེ་ཤེས་དེ་མྱ་ངན་ལས་འདས་པ་དང། 
འཁོར་བ་ལ་མི་གནས་པ་ཉིད་ཡིན་པར་རིག་པར་བྱའོ། 
།དེ་ལྟར་དམིགས་པ་ལས་བྱུང་བ་ཕྲ་བ་ཉིད་དང་། 
གནས་ལས་བྱུང་བ་ཕྲ་བ་ཉིད་དང། 
རྣམ་པར་དག་པ་ཕྲ་བ་ཉིད་དང། 
ཡོན་ཏན་ཕྲ་བ་ཉིད་ཀྱིས་ཀྱང་རེག་པར་དཀའ་བར་རིག་པར་བྱའོ། 
།དེ་ལ་ཕྲ་བ་ཉིད་དང་པོ་ནི་འཇིག་རྟེན་པའི་སྙོམས་པར་འཇུག་པ་པོ་རྣམས་དང་ཐུན་མོང་མ་ཡིན་པ་ཉིད་དུ་རིག་པར་བྱའོ། 
།གཉིས་པ་དང་གསུམ་པ་ནི་གཞན་མུ་སྟེགས་ཅན་གྱི་གནས་སྟོན་པར་ཁས་འཆེ་བ་རྣམས་དང་ཐུན་མོང་མ་ཡིན་པ་ཉིད་དོ། 
།ཉན་ཐོས་དང་རང་སངས་རྒྱས་དང་ཐུན་མོང་མ་ཡིན་པ་ཉིད་དོ། 
།དེ་ལྟར་ཚིགས་སུ་བཅད་པ་འདིའི་ཕྲ་བ་ཉིད་ནི་ཡན་ལག་གོ། 
།ཕྲ་བ་ཉིད་རྣམ་པ་གཉིས་ནི་ཉེ་བའི་ཡན་ལག་གོ། 
།དེ་ཡང་ཤིན་ཏུ་རེག་པར་དཀའ་བ་ཉིད་ཀྱིས་རབ་ཏུ་ཕྱེ་བ་ཐོབ་པའི་དུས་ན་ཕྲ་བ་ཉིད་ནི་ཡན་ལག་གོ། 
།ལྷག་མ་རྣམ་པ་བཞི་ནི་ཉེ་བའི་ཡན་ལག་ཏུ་རིག་པར་བྱའོ། 
།དེ་ལྟར་ཡེ་ཤེས་ཕྲ་བ་གང་ཡིན་པ་དེའི་མཚན་ཉིད་ཇི་ལྟ་བུ་ཞེ་ན། 
རང་བཞིན་སྟོང་ཡོད་གཉིས་མིན་ཟད་མི་ཤེས། 
།འགྲོ་[^335K]ལས་རྣམ་གྲོལ་མཉམ་བརྙེས་མྱ་ངན་འདས། 
།མཐའ་དང་དབུང་[^336K]མིན་ཚིག་གིས་བརྗོད་དུ་མེད། 
།དུས་གསུམ་རྣམ་[^337K]ལས་གྲོལ་བ་ནམ་མཁའ་མཉམ། 
།ཞེས་གསུངས་པའོ། 
།དེ་ལ་ཡེ་ཤེས་དེའི་མཚན་ཉིད་ནི་རྣམ་པ་གཉིས་སུ་རིག་པར་བྱ་སྟེ། 
སྤྱིའི་མཚན་ཉིད་དང་། 
སྤྱིའི་མཚན་ཉིད་མ་ཡིན་པའོ། 
།དེ་ལ་ཡེ་ཤེས་དེའི་མཚན་ཉིད་ཀྱི་སྤྱིའི་མཚན་ཉིད་ཇི་ལྟ་བུ་ཞེ་ན། 
རང་བཞིན་སྟོང་ཞེས་གསུངས་པ་སྟེ། 
ཡེ་ཤེས་ཀྱི་བདག་ཉིད་ཀྱིས་སྟོང་པའོ། 
།དེ་ཇི་ལྟར་སྤྱིའི་མཚན་ཉིད་ཡིན་ཞེ་ན། 
ཆོས་ཐམས་ཅད་ནི་ཇི་སྐད་བརྗོད་པའི་རང་བཞིན་གྱིས་[^338K]སྟོང་པའོ། 
།རང་བཞིན་གྱིས་སྟོང་པའོ་ཞེས་བསྟན་པ་ཅི་རི་བོང་གི་རྭ་བཞིན་དུ་མེད་དོ་ཞེས་དེ་ལྟར་གཟུང་བར་བྱ་བའམ་སྨྲས་པ་མ་ཡིན་ནོ། 
།ཅི་སྟོང་པ་དེ་ལས་ཡེ་ཤེས་གཞན་ལ་དེ་ལས་ཀྱང་སྟོང་པ་ཉིད་གཞན་ནོ་ཞེས་དེ་ལྟར་གཟུང་བར་བྱའམ[^339K]། 
སྨྲས་པ་མ་ཡིན་ནོ། 
།ཅི་དེའི་རང་བཞིན་དེ་ཡོད་པ་ལས་དེ་ཕྱིས་འགྱུར་ཏེ་ཟད་པ་འགགས་པ་ཞེས་དེ་ལྟར་གཟུང་བར་བྱའམ། 
སྨྲས་པ་མ་ཡིན་ནོ། 
།འོ་ན་ཇི་ལྟ་བུ་ཞེ་ན། 
སྟོང་པ་ཉིད་ཀྱི་རང་བཞིན་དེ་ནི་ཡོད་པ་དང་གཉིས་སུ་མེད་པ་དང་ཟད་མི་ཤེས་པའོ། 
།དེ་ལྟར་དེ་ལ་ཡང་དག་པ་མ་ཡིན་པར་འཛིན་པ་རྣམ་པ་གསུམ་རྣམ་པར་སྤངས་པས་སྟོང་པ་ཉིད་ཡོངས་སུ་བསྟན་པ་ཡིན་ཏེ། 
སྐུར་པ་འདེབས་པ་ཡང་དག་པ་མ་ཡིན་པར་འཛིན་པ་[^340K]རྣམ་པར་སྤངས་པ་དང་། 
ཐ་དད་པ་[^341K]ཡང་དག་པ་མ་ཡིན་པར་འཛིན་པ་རྣམ་པར་སྤངས་པ་དང་། 
འགྱུར་བ་ཡང་དག་པ་མ་ཡིན་པར་འཛིན་པ་རྣམ་པར་སྤངས་པའོ། 
།གང་དག་རབ་ཞི་གཉིས་མིན་ཟད་མི་ཤེས། 
།ཞེས་འདོན་པ་དེ་ཡང་དེ་[^342K]རབ་ཏུ་ཞི་བ་ཡོད་པ་[^343K]ཉིད་དུ་བརྗོད་པ་ཡིན་ཏེ། 
མེད་པ་ནི་ཞི་བར་མི་འགྱུར་རོ། 
།མེད་པ་དེས་ཀྱང་ཇི་ལྟར་ཞི་བར་འགྱུར་ཏེ། 
དེས་[^344K]ནི་ཉོན་མོངས་པ་རྣམས་རབ་ཏུ་ཞི་བར་བྱེད་དེ། 
འདི་ནི་དེའི་སྤྱིའི་མཚན་ཉིད་དོ། 
།སྤྱིའི་མཚན་ཉིད་མ་ཡིན་པ་ནི་དེའི་རྣམ་པར་བྱང་བའི་མཚན་ཉིད་ནི་རྣམ་པར་གྲོལ་བ་ཉིད་དོ། 
།དེ་ཡང་རྣམ་པ་གཉིས་སུ་རིག་པར་བྱ་སྟེ། 
དེ་གང་ལས་ཇི་ལྟར་རྣམ་པར་གྲོལ་བའོ། 
།དེ་[^345K]གང་ལས་ཇི་ལྟར་[^346K]རྣམ་པར་གྲོལ་ཞེ་ན། 
འགྲོ་ལས་རྣམ་པར་[^347K]གྲོལ་ཞེས་གསུངས་པ་སྟེ། 
དེས་འགྲོ་བ་དང་ལྡན་པའི་ཉོན་མོངས་པ་དང་། 
ལས་དང་སྐྱེ་བའི་[^348K]ཀུན་ནས་ཉོན་མོངས་པ་རྣམས་ལས་རྣམ་པར་གྲོལ་བར་[^349K]སྟོན་ཏོ། 
།ཇི་ལྟར་རྣམ་པར་གྲོལ་ཞེ་ན། 
མཉམ་བརྙེས་མྱ་ངན་[^350K]འདས་ཞེས་གསུངས་པ་སྟེ། 
འཁོར་བ་དང་མྱ་ངན་ལས་འདས་པ་མཉམ་པ་ཉིད་དུ་འཛིན་པས་ཉན་ཐོས་ལྟར་གཅིག་ཏུ་འཁོར་བ་ལ་རྒྱབ་ཀྱིས་ཕྱོགས་པ་མ་ཡིན་ནོ། 
།ཅི་ཡེ་ཤེས་དེའི་རྒྱུན་གྱི་ཐོག་མས་ཟག་པ་ཟད་པར་བྱས་པ་ཞིག་གམ། 
འོན་ཏེ་བར་དང་ཐ་མས་ཟག་པ་ཟད་པར་བྱས་ཤེ་ན། 
དེ་ནི་དེ་ལྟར་ཟག་པ་ཟད་པར་བྱེད་པ་མ་ཡིན་པར་རིག་པར་བྱའོ། 
།འོ་ན་ཇི་ལྟ་བུ་ཞེ་ན། 
མར་མེའི་འོད་འཕྲོ་བས་རས་ཚིག་པ་ཐ་མ་དང་བར་མས་མ་ཡིན་པ་བཞིན་ནོ། 
།མཐའ་སྨོས་པས་ནི་ཐོག་མ་ཡང་སྨོས་པར་འགྱུར་ཏེ། 
སྔོན་གྱི་མཐའ་ཡིན་པའི་ཕྱིར་རོ། 
།ཅི་དེ་གཞན་ལས་སྒྲ་ཇི་ལྟ་བ་[^351K]བཞིན་དུ་དམིགས་སུ་རུང་ངམ། 
སྨྲས་པ་མ་ཡིན་ནོ། 
།འོ་ན་ཇི་ལྟ་བུ་ཞེ་ན། 
ཚིག་གིས་[^352K]བརྗོད་དུ་མེད་ཅེས་བྱ་བ་སྟེ། 
བརྗོད་དུ་མེད་པའི་ཕྱིར་རོ། 
།ཅི་དེ་འཇིག་རྟེན་པའི་ཤེས་པ་བཞིན་དུ་འཇུག་པ་ལ་བརྟེན་པ་ཞིག་གམ། 
སྨྲས་པ་མ་ཡིན་ནོ། 
།འོ་ན་ཇི་ལྟ་བུ་ཞེ་ན། 
དུས་གསུམ་རྣམས་ལས་གྲོལ་ཞེས་བྱ་བ་སྟེ། 
གནས་གྱུར་པ་རྟག་པ་ལ་གནས་པའི་ཕྱིར་ཏེ། 
ཇི་ལྟར་རྐྱེན་མི་རྟག་པ་ལ་བརྟེན་པས་རྣམ་པར་ཤེས་པ་ཡང་མི་རྟག་པ་ཉིད་དོ་ཞེས་མདོ་སྡེ་གཞན་དག་ལས་རྣམ་པར་གཞག་པ་ལྟ་བུ་ནི་མ་ཡིན་ནོ། 
།ཅི་དེ་ཉན་ཐོས་དང་རང་སངས་རྒྱས་ཀྱི་[^353K]ཡེ་ཤེས་ལྟར་[^354K]སྒྲིབ་པ་དང་བཅས་པའི་རྣམ་པར་གྲོལ་བས་རྣམ་པར་གྲོལ་བ་ཞིག་གམ། 
སྨྲས་པ་མ་ཡིན་ནོ། 
།འོ་ན་ཇི་ལྟ་བུ་ཞེ་ན། 
ནམ་མཁའ་མཉམ་ཞེས་བྱ་བ་སྟེ། 
ཤེས་བྱའི་སྒྲིབ་པ་ཐམས་ཅད་མེད་པའི་ཕྱིར་རོ། 
།ཇི་ལྟར་དམིགས་པ་ཡོངས་སུ་ཤེས་པ་དང་། 
ཇི་ལྟར་ཉོན་མོངས་པ་རྣམས་སྤོང་བ་དང་། 
དམིགས་པ་ཅི་འདྲ་བ་ལ་དམིགས་པ་དང་། 
གནས་ཅི་འདྲ་བ་ལ་གནས་པ་དང་། 
རྣམ་པར་གྲོལ་བ་ཅི་འདྲ་བས་རྣམ་པར་གྲོལ་བ་དེ་ཐམས་ཅད་ཡོངས་སུ་བསྟན་པ་ཡིན་ནོ། 
།འདི་ལ་རང་བཞིན་གྱིས་སྟོང་པ་ཉིད་ནི་ཡན་ལག་གོ། 
།སྟོང་པ་ཉིད་རྣམ་པ་གསུམ་ནི་ཉེ་བའི་ཡན་ལག་གོ། 
།རྣམ་པར་གྲོལ་བ་ཉིད་ནི་ཡན་ལག་གོ། 
།རྣམ་པར་གྲོལ་བ་རྣམ་པ་ལྔ་ནི་ཉེ་བའི་ཡན་ལག་གོ། 
།དེའི་འོག་ཏུ། 
ཞི་ཞིང་རབ་ཞི་བདེ་བར་གཤེགས་པས་མཁྱེན། 
།སྨྲ་བའི་ལམ་རྣམས་ཀུན་གྱིས་བརྗོད་པར་དཀའ། 
།ས་དང་སྤྱོད་པ་རྣམས་ཀྱང་དེ་འདྲ་སྟེ། 
།སྨྲ་བར་དཀའ་ན་མཉན་པར་ག་ལ་ནུས། 
།ཞེས་གསུངས་པ་དེ་ཇི་ལྟར་སྦྱར་ཞེ་ན། 
ཡེ་ཤེས་དེའི་བྲལ་བའི་ཡོངས་སུ་མྱ་ངན་ལས་འདས་པ་ནི་བསྟན་ཟིན་ལ། 
རང་བཞིན་གྱིས་ཡོངས་སུ་མྱ་ངན་ལས་འདས་པ་ནི་མ་བསྟན་ཏེ། 
དེ་བས་ན་དེ་ཡང་བསྟན་པའི་ཕྱིར། 
ཞི་ཞིང་རབ་ཞི་ཞེས་བྱ་བ་[^355K]གསུངས་སོ། 
།དེ་ལ་ཞི་བ་ནི་སྤྱིའི་མཚན་ཉིད་དུ་[^356K]ལྡན་པས་རང་བཞིན་[^357K]གྱིས་ཡོངས་སུ་མྱ་ངན་ལས་འདས་པ་ཉིད་དོ། 
།རབ་ཞི་བ་ནི་སྤྱིའི་མཚན་ཉིད་མ་ཡིན་པ་དང་ལྡན་པས་འབྲལ་བའི་ཡོངས་སུ་མྱ་ངན་ལས་འདས་པ་སྟེ། 
སོ་སོར་[^358K]བརྟགས་པས་ཞི་བ་ནི་རབ་ཏུ་ཞི་བ་ཞེས་བྱ་བའི་ཕྱིར་རོ། 
།རྣམ་པ་དེ་ལྟ་བུའི་ཡེ་ཤེས་དེ་སུས་མངོན་སུམ་དུ་ཡང་དག་པར་ཐུགས་སུ་ཆུད་ཅེ་ན། 
བདེ་བར་གཤེགས་པས་མཁྱེན་ཞེས་གསུངས་པའོ། 
།སུས་བཤད་སུས་མཉན་ཞེ་ན། 
སྨྲས་པ་སུས་ཀྱང་མ་ཡིན་ནོ། 
།ཅིའི་ཕྱིར་ཞེ་ན། 
འདི་ལྟར་དེ་ནི། 
སྨྲ་བའི་ལམ་རྣམས་ཀུན་གྱིས་བརྗོད་པར་དཀའ། 
།ཞེས་བྱ་བའོ[^359K]། 
།སྨྲ་བའི་ལམ་ནི་ཚིག་གི་ལམ་སྟེ། 
མིང་དང་། 
ཚིག་དང་། 
ཡི་གེའི་ཚོགས་རྣམས་སོ། 
།ཅིའི་ཕྱིར་བརྗོད་དུ་མེད་པ་ཞེས་མི་བྱ་ཞེ་ན། 
དེ་ཡང་བརྗོད་པའི་བྱ་བ་མེད་པ་མ་ཡིན་པར་བསྟན་པའི་ཕྱིར་རོ། 
།གལ་ཏེ་ཡེ་ཤེས་ནི་བརྗོད་པར་དཀའ་ན། 
ས་དང་སྤྱོད་པ་ཅི་འདྲ་ཞེ་ན། 
ས་དང་སྤྱོད་པ་རྣམས་ཀྱང་དེ་འདྲ་སྟེ། 
།སྨྲ་བར་དཀའ་ན་མཉན་པར་ག་ལ་ནུས། 
།ཞེས་གསུངས་པ་སྟེ། 
དེ་ལ་ས་ནི་ཡུལ་ཏེ་དམིགས་པའོ། 
།སྤྱོད་པ་ནི་འཁོར་ཡིན་ཏེ། 
སྦྱིན་པའི་ཕ་རོལ་ཏུ་ཕྱིན་པ་ལ་སོགས་པ་ཆོས་གང་རྣམས་དང་ལྷན་ཅིག་རྒྱུ་བའོ། 
།ཅིའི་ཕྱིར་དེ་ལྟར་དེ་བརྗོད་པར་དཀའ་ཞིང་མཉན་པར་དཀའ་ཞེ་ན། 
དེ་ནི་བསམ་དང་སེམས་ཀྱི་ལམ་རྣམས་སྤངས། 
།ཡེ་ཤེས་མངོན་སྒྲུབ་[^360K]ཐུབ་པའི་དབང་པོས་མཁྱེན། 
།ཕུང་པོ་སྐྱེ་མཆེད་ཁམས་ཀྱིས་ཕྱི་མ་[^361K]ཡིན། 
།སེམས་ཀྱིས་མི་ཤེས་ཡིད་ཀྱིས་བསམ་མ་ཡིན། 
།ཞེས་གསུངས་པའོ[^362K]། 
།ཅི་སྟོན་ཞེ་ན། 
སྦྱོར་བ་ལས་བྱུང་བ་བསམས་པ་[^363K]ལས་བྱུང་བའི་ཤེས་པ་དང་། 
སྐྱེས་ནས་ཐོབ་པའི་རྣམ་པར་ཤེས་པ་ཅི་འདྲ་བས་བསྟན་པར་ནུས་པ་དེ་གཉིས་ཀྱི་ཡུལ་ནི་དེ་མ་ཡིན་ཏེ། 
དེ་དང་མི་འདྲ་བ་སངས་རྒྱས་ཀྱི་མཁྱེན་པས་མངོན་སུམ་དུ་ཡང་དག་པར་ཐུགས་སུ་ཆུད་པའི་ཕྱིར་རོ། 
།དེ་ནི་ཇི་ལྟར་ཕུང་པོ་དང་། 
ཁམས་དང་། 
སྐྱེ་མཆེད་རྣམ་པར་གཞག་པས་བསྟན་པ་དེ་ལྟར་མེད་དེ། 
ཡི་གེ་མེད་པའི་ཕྱིར་རོ། 
།དེ་བས་ན་བརྗོད་པར་[^364K]བྱ་བར་མི་ནུས་སོ། 
།འདི་ལྟར་རྣ་བའི་རྣམ་པར་ཤེས་པས་ཤེས་པར་བྱ་བ་མ་ཡིན་ལ། 
ཡིད་ཀྱི་རྣམ་པར་ཤེས་པས་རྣམ་པར་བརྟག་པར་བྱ་བ་མ་ཡིན་ཏེ། 
དེ་བས་ན་མཉན་པར་ཡང་[^365K]མི་ནུས་སོ། 
།དེ་ལ་ཡེ་ཤེས་མངོན་པར་བསྒྲུབ་[^366K]ཅེས་བྱ་བ་དེ་ནི་སའི་ཡེ་ཤེས་སུ་སྟོན་ཏེ། 
དེའི་མངོན་པར་བསྒྲུབ་པ་ནི་དམིགས་པ་གང་དང་། 
གྲོགས་གང་དག་གིས་དེ་མངོན་པར་བསྒྲུབ་པའོ། 
།ད་[^367K]ནི་མངོན་པར་རྫོགས་པར་སངས་རྒྱས་ཀྱང་དེ་ཇི་ལྟར་བརྗོད་པ་དང་། 
མཉན་པར་མི་ནུས་པ་དཔེས་སྟོན་ཏེ། 
ཇི་ལྟར་བར་སྣང་གནས་ཀྱི་བྱ་ཡི་རྗེས། 
།མཁས་པས་བརྗོད་མི་ནུས་ལ་མི་མཐོང་བ། 
།དེ་ལྟར་བདེ་གཤེགས་སྲས་ཀྱི་ས་རྣམས་ཀྱང་། 
།བརྗོད་མི་ནུས་ན་མཉན་པར་ག་ལ་ནུས། 
།ཞེས་བྱ་བའོ། 
།ཅི་སྟོན་ཞ་ན། 
དཔེར་ན་ནམ་མཁའི་ཡུལ་ནི་བྱའི་རྐང་པ་ལྟར་ཡོངས་སུ་བཅད་དུ་མེད་པའི་རང་བཞིན་ཡིན་པས་ནམ་མཁའ་ལ་བྱ་འགྲོ་བའི་རྐང་པའི་རྗེས་བརྗོད་པ་དང་། 
མཐོང་བར་མི་ནུས་མོད་ཀྱི[^368K]། 
འོན་ཀྱང་དེ་ལ་མི་འཇོག་པ་མ་ཡིན་པ་དེ་བཞིན་དུ་བྱའི་རྐང་པ་ལྟ་བུའི་མིང་དང་། 
ཚིག་དང་། 
ཡི་གེའི་ཚོགས་རྣམས་ཀྱི་[^369K]གནས་སུ་གྱུར་པ་བྱང་ཆུབ་སེམས་དཔའི་ས་རྟོགས་པའི་[^370K]ཡེ་ཤེས་ཀྱིས་བསྡུས་པ་རྣམས་ཀྱང་སྒྲ་ཇི་བཞིན་གྱི་ངོ་བོ་ཉིད་མ་ཡིན་པས་བརྗོད་པ་དང་མཉན་པར་མི་[^371K]ནུས་མོད་ཀྱི[^372K]། 
འོན་ཀྱང་དེ་དག་ལ་དེ་མི་འཇོག་པ་མ་ཡིན་ཏེ། 
དེ་ལྟར་རེ་ཞིག་ཟབ་པས་དོན་གྱི་[^373K]ཆེ་བ་བསྟན་ཏོ། 
།ཅིའི་ཕྱིར་བསྟན་ཞེ་ན། 
ངས་བཤད་ཀྱི་[^374K]ཁྱོད་ཀྱིས་སྒྲ་ཇི་ལྟ་བ་བཞིན་དུ་དོན་དུ་གཟུང་བར་མི་བྱའོ་ཞེས་བསྟན་པའི་ཕྱིར་རོ། 
།སྒྲ་ཇི་བཞིན་དུ་དོན་བཟུང་[^375K]ན་ནི་ཉེས་དམིགས་རྣམ་པ་ལྔ་ཡོད་དེ། 
མོས་པའི་གནས་མ་ཡིན་པ་ཉིད་ཀྱི་ཉེས་པ་དང་། 
རྩོལ་བ་མ་ཉམས་པར་[^376K]འགྱུར་བའི་ཉེས་པ་དང་། 
གཞན་ལ་སླུ་བའི་[^377K]ཉེས་པ་དང་། 
སྟོན་པ་[^378K]ལ་སྐུར་པ་འདེབས་པའི་ཉེས་པ་དང་། 
ཆོས་སྤོང་བར་བྱེད་པའི་ཉེས་པའོ། 
།དེ་ལྟར་བདག་ཅག་ལ་ཉེས་དམིགས་ལྔ་མེད་པར་ཤེས་ནས། 
དོན་གྱི་[^379K]ཟབ་པ་བསྟན་པས་འཁོར་རྣམས་རྒྱ་ཆེར་དད་པར་འགྱུར་རོ། 
།ད་ནི་བསྟན་པའི་ཆེ་བ་ཉིད་ཀྱིས་དད་པར་མཛད་པར་བཞེད་ནས་ཚིགས་སུ་བཅད་པ་ལྔ་གསུངས་ཏེ། 
འོན་ཀྱང་བྱམས་དང་སྙིང་རྗེ་སྨོན་ལམ་གྱིས། 
།དེ་ལས་ཕྱོགས་ཙམ་རིམ་པའི་ཚུལ་བཞིན་དུ། 
།བཤད་བྱ་སེམས་ཀྱི་སྤྱོད་ཡུལ་རྣམས་ཀྱིས་མིན། 
།བསམ་པ་ཇི་བཞིན་ཡེ་ཤེས་དེ་རྫོགས་བྱེད། 
།དེ་ཡི་སྤྱོད་ཡུལ་དེ་འདྲ་བལྟ་[^380K]དཀའ་བ། 
།དེ་ནི་རང་སེམས་གནས་ཀྱང་བརྗོད་མི་ནུས། 
།འོན་ཀྱང་རྒྱལ་བའི་མཐུས་ནི་རབ་བརྗོད་ཀྱི[^381K]། 
།ཐམས་ཅད་ཉོན་ལ་མཐུན་པར་གུས་བཅས་ཀྱི། 
།འདི་ཡིས་འཇུག་བྱ་ཡེ་ཤེས་དེ་འདྲ་བ། 
།དེ་ནི་བསྐལ་པར་བརྗོད་པར་མི་ནུས་ཏེ། 
།ཆོས་དོན་ཡང་དག་མ་ལུས་ཇི་བཞིན་གནས། 
།མདོ་ཙམ་བདག་གིས་བཤད་ཀྱི་[^382K]མཉན་པར་གྱིས། 
།གུས་དང་བཅས་པས་སྟ་གོན་གྱིས་ཤིག་དང་། 
།རྒྱལ་བའི་མཐུ་ཡིས་བདག་གིས་[^383K]ལེགས་པར་བཤད། 
།དཔེ་ལྡན་འཐད་པ་ཡི་གེ་མཉམ་པ་ཡིས། 
།ཆོས་ཀྱི་[^384K]དམ་པ་སྒྲས་ནི་བཤད་པར་བྱ། 
།དེ་ནི་ཚིག་གིས་ཤིན་ཏུ་བརྗོད་དཀའ་ཡང་། 
།བདེ་བར་གཤེགས་མཐུ་དཔག་མེད་གང་ཡིན་པ། 
།འོད་ཟེར་ལུས་ཅན་དེ་ནི་བདག་ལ་ཞུགས། 
།དེ་ཡི་མཐུས་ན་བདག་གིས་བཤད་པར་ནུས། 
།ཞེས་བྱ་བའོ[^385K]། 
།དེ་ལ་རྒྱལ་བའི་སྲས་ཀྱི་ས་ཐམས་ཅད་བརྗོད་པར་མི་ནུས་སོ་ཞེས་གསུངས་ལ། 
དེ་ལས་ཕྱོགས་ཙམ་བཤད་པར་བྱ་ཞེས་བྱ་བ་ཇི་ལྟར་སྦྱར་ཞེ་ན། 
སས་བསྡུས་པའི་ཡེ་ཤེས་དེ་ནི་རྣམ་པ་གཉིས་ཏེ། 
རྒྱུར་གྱུར་པ་དང་། 
འབྲས་བུར་གྱུར་པའོ། 
།དེ་བས་ན་རྒྱུར་གྱུར་པ་བཤད་པར་བྱ་སྟེ། 
ཁོང་དུ་ཆུད་པར་བྱའོ་ཞེས་སྟོན་ཏོ། 
།དེ་ནི་འབྲས་བུར་གྱུར་པའི་ཕྱོགས་གཅིག་གོ། 
།བསྟན་པ་དེའི་ཆེ་བ་ཉིད་རྣམ་པ་གསུམ་དུ་སྟོན་ཏེ། 
རྒྱུ་ཕུན་སུམ་ཚོགས་པའི་ཆེ་བ་ཉིད་དང་། 
རྒྱུ་ཉིད་ཕུན་སུམ་ཚོགས་པའི་ཆེ་བ་ཉིད་དང་། 
གདམས་ངག་རབ་ཏུ་བརྗོད་པ་ཕུན་སུམ་ཚོགས་པའི་ཆེ་བ་ཉིད་དོ། 
།དེ་ལ་བྱམས་དང་སྙིང་རྗེ་སྨོན་ལམ་གྱིས། 
།ཞེས་བྱ་བ་ནི་རྒྱུ་ཕུན་སུམ་ཚོགས་པའོ། 
།དེ་ལ་འཆར་ཀའི་མདོ་བཞིན་དུ་བདེ་བ་དང་ཡིད་བདེ་བ་རྒྱུ་དང་བཅས་པ་སྒྲུབ་པའི་[^386K]བསམ་པ་ནི་བྱམས་པའོ། 
།སྡུག་བསྔལ་དང་ཡིད་མི་བདེ་བ་རྒྱུ་དང་བཅས་པ་བསལ་བའི་བསམ་པ་ནི་སྙིང་རྗེའོ། 
།སྨོན་ལམ་ནི་བྱང་ཆུབ་ཆེན་པོར་སེམས་སྐྱེད་པའོ[^387K]། 
།དེ་གཉིས་སྨོས་པས་ནི་བྱམས་པ་དང་སྙིང་རྗེ་ཐུན་མོང་མ་ཡིན་པ་ཡུན་རིང་པོ་ནས་བསྒོམས་ནས་ཞེས་བྱ་བར་སྟོན་ཏོ། 
།རིམ་པའི་ཚུལ་བཞིན་དུ་ཞེས་བྱ་བ་ནི་རྒྱུ་ཉིད་ཕུན་སུམ་ཚོགས་པ་སྟེ། 
བཤད་པ་དེ་ཐོས་པ་ལས་བྱུང་བ་དང་། 
བསམས་པ་ལས་བྱུང་བ་ལ་སོགས་པ་ཤེས་པའི་རིམ་པ་གང་གིས་འཇིག་རྟེན་ལས་འདས་པའི་ཡེ་ཤེས་ཀྱི་བར་གྱི་རྒྱུར་འགྱུར་བའོ། 
།གདམས་ངག་རབ་ཏུ་བརྗོད་པ་ཕུན་སུམ་ཚོགས་པ་ནི་རྣམ་པ་གཉིས་ཏེ། 
ཡོངས་སུ་རྫོགས་པར་བྱེད་པ་རབ་ཏུ་བརྗོད་པ་དང་། 
དམིགས་པ་རབ་ཏུ་བརྗོད་པའོ། 
།དེ་ལ་ཡོངས་སུ་རྫོགས་པར་བྱེད་པ་རབ་ཏུ་བརྗོད་པ་ནི་གང་གི་ཕྱིར། 
སེམས་ཀྱི་སྤྱོད་ཡུལ་རྣམས་ཀྱིས་མིན། 
།བསམ་པ་ཇི་བཞིན་ཡེ་ཤེས་དེ་རྫོགས་བྱེད། 
།ཅེས་གསུངས་པའོ། 
།ཅི་སྟོན་ཞེ་ན། 
ཐོས་པ་ལས་བྱུང་བ་ལ་སོགས་པའི་ཤེས་པ། 
སེམས་ཀྱི་སྤྱོད་ཡུལ་དུ་གྱུར་པ་དེ་དག་ནི་འཇིག་རྟེན་ལས་འདས་པའི་ཡེ་ཤེས་ཀྱི་རྒྱུ་ཙམ་དུ་འགྱུར་གྱི། 
དེ་དག་གིས་དེ་དག་ཡོངས་སུ་རྫོགས་པར་བྱེད་པ་ནི་མ་ཡིན་ཏེ། 
འདི་ལྟར་བསམ་པ་དག་པ་རྟོགས་པའི་ཡེ་ཤེས་འཇིག་རྟེན་ལས་འདས་པ་དེ་དག་དེ་[^388K]རྫོགས་པར་བྱེད་དོ་ཞེས་སྟོན་ཏོ། 
།དེ་ལ་དམིགས་པ་རབ་ཏུ་བརྗོད་པ་ནི་གང་གི་ཕྱིར། 
དེ་ཡི་སྤྱོད་ཡུལ་དེ་འདྲ་མཐོང་དཀའ་བ། 
།དེ་ནི་རང་སེམས་གནས་[^389K]ཀྱང་བརྗོད་མི་ནུས། 
།ཞེས་གསུངས་པ་སྟེ། 
ཅི་སྟོན་པར་འགྱུར་[^390K]ཞེ་ན། 
དེའི་སྤྱོད་ཡུལ་དེ་འདྲ་མཐོང་དཀའ་བ་རང་གི་བསམ་པ་དག་པ་ལ་ཡོད་པ་གང་ཡིན་པ་དེ་ནི་བརྗོད་པར་མི་ནུས་སོ། 
།ཞེས་སྟོན་ཏོ། 
།དེ་ལྟར་བསྟན་པའི་གདམས་ངག་རབ་ཏུ་བརྗོད་པ་ཕུན་སུམ་ཚོགས་ཀྱང་ཉེས་པ་གཉིས་ཀྱིས་རྟོགས་པར་མི་འགྱུར་ཏེ། 
འཆད་པ་པོའི་ཉེས་པ་དང་། 
ཉན་པ་པོའི་ཉེས་པའོ། 
།དེ་ལ་འཆད་པ་པོའི་ཉེས་པ་ཡང་རྣམ་པ་གཉིས་ཏེ། 
སངས་རྒྱས་ཀྱིས་བཀའ་མ་སྩལ་པར་འཆད་པ་དང་། 
ཉེ་མགོན་བྱེད་པའོ། 
།ཉན་པ་པོའི་ཉེས་པ་ཡང་རྣམ་པ་གཉིས་ཏེ། 
ངས་[^391K]ནི་རིགས་ཀྱི་[^392K]ཁྱོད་ཀྱིས་ནི་མི་རིགས་སོ་ཞེས་མངོན་པར་ཞེན་ནས་ཆོས་ལ་དུ་མར་སེམས་པ་ལྟ་བའི་ཉེས་པ་དང་། 
འཆད་པ་པོ་ལ་མ་པའི་[^393K]ཉེས་པའོ། 
།དེ་ལ་རེ་ཞིག་འཆད་པ་པོ་བདག་གི་[^394K]ཉེས་པ་མེད་པར་སྟོན་ཏོ། 
།བདག་ནི་སངས་རྒྱས་ཀྱིས་བཀའ་[^395K]མ་སྩལ་པ་དང་། 
ཉེ་མགོན་བྱེད་ཅིང་མི་འཆད་དེ། 
འོན་ཀྱང་རྒྱལ་བའི་མཐུ་ཡིས་རབ་བརྗོད་ཀྱི[^396K]། 
།ཞེས་གསུངས་པའོ། 
།ཐམས་ཅད་[^397K]ཉོན་ལ་ཞེས་གསུངས་པའི་ཕྱིར་རོ། 
།དེའི་འོག་ཏུ་ཉན་པ་པོའི་ཉེས་པ་རྣམ་པ་གཉིས་ཡོངས་སུ་སྤངས་པའི་[^398K]ཕྱིར། 
དེ་དག་ཉིད་[^399K]ལ་མཐུན་པར་གུས་བཅས་ཀྱི[^400K]། 
།ཞེས་བྱ་བས་སྟོན་ཏེ། 
གོ་རིམས་བཞིན་ནོ། 
།དེ་ལྟར་བཤད་དོ་ཞེས་དམ་བཅས་ན་ཅི་རྒྱ་ཆེར་འཆད་དམ། 
འོན་ཀྱང་མདོར་འཆད་ཅེ་ན[^401K]། 
རྒྱ་ཆེར་འཆད་མི་ནུས་ལ་མདོར་འཆད་དེ། 
འོན་ཀྱང་དེའི་དོན་མཐའ་དག་འཆད་དོ་ཞེས་ཚིགས་སུ་བཅད་པ་གསུམ་པས་དམ་བཅས་ཏེ། 
འདི་ཡི་[^402K]འཇུག་བྱ་ཡེ་ཤེས་དེ་འདྲ་བ། 
།ཞེས་བྱ་བའོ། 
།དེ་ལ་འཇུག་པར་བྱ་བའི་ཡེ་ཤེས་ནི་ས་བསྟན་པ་འདིས་ཡེ་ཤེས་ལ་འཇུག་པ་གང་ཡིན་པའོ། 
།ཡང་དག་མ་ལུས་ཞེས་བྱ་བ་སྨོས་པས་ནི་རྒྱ་ཆེན་པོ་དེའི་དོན་ཇི་ལྟ་བ་དང་ཇི་སྙེད་ཡོད་པ་བསྡུས་པར་སྟོན་ཏོ། 
།ཇི་བཞིན་གནས་ཞེས་བྱ་བ་ནི་དེ་བཞིན་གཤེགས་པས་རྣམ་པར་གཞག་པའི་ཚུལ་གྱིས་ཇི་ལྟ་བ་བཞིན་དུ་གནས་པའོ[^403K]གུས་པ་དང་བཅས་པར་ཉོན་ཅིག་ཅེས་བྱ་བ་དེ་ནི་བཤད་ཟིན་ནོ། 
ཇི་ལྟར་གུས་པ་དང་བཅས་པར་བྱ་བ་མ་བཤད་པས་དེའི་ཕྱིར་དེ་སྟོན་ཏེ། 
གུས་[^404K]དང་བཅས་པར་སྟ་གོན་གྱིས་ཤིག་དང་། 
།ཞེས་བྱ་བའོ། 
།དེ་ལ་སྟ་གོན་བྱ་བ་ནི་རྣམ་པ་གཉིས་སུ་རིག་པར་བྱའོ། 
།ལུས་ཀྱིས་[^405K]སྟ་གོན་བྱ་བ་ནི་སྤྱོད་ལམ་གང་གིས་གནས་ཏེ། 
ཉན་པའི་འོས་སུ་གྱུར་པ་[^406K]ཡིན་ནོ། 
།སེམས་ཀྱིས་[^407K]སྟ་གོན་བྱ་བ་ནི་སེམས་རྣམ་པར་མི་གཡེང་བ་གང་གིས་འཛིན་པའི་འོས་སུ་འགྱུར་བ་ཡིན་ནོ། 
།འདིས་ནི་ལུས་ཀྱིས་སྟ་གོན་བྱ་བ་གུས་པ་དང་བཅས་པར་བྱ་བ་དང་། 
སེམས་ཀྱིས་སྟ་གོན་བྱ་བ་གུས་པ་དང་བཅས་པ་དང་། 
སྟ་གོན་བྱ་བ་རྣམ་པ་གཉིས་ལ་འཛུད་དོ། 
།བདག་གིས་ལེགས་པར་བཤད་ཅེས་བྱ་བ་ནི་བདག་ཉིད་མངོན་པའི་ང་རྒྱལ་མེད་པར་སྟོན་ཏོ། 
།རྒྱལ་བའི་མཐུས་ཞེས་བྱ་བ་ནི་ང་རྒྱལ་མེད་པ་ཉིད་དོ། 
།ཚིགས་སུ་བཅད་པའི་ཕྱེད་འོག་མ། 
དཔེ་ལྡན་འཐད་ལ་ཡི་གེ་མཉམ་པ་ཡིས། 
།ཆོས་ཀྱི་[^408K]དམ་པ་སྒྲས་ནི་བཤད་པར་བྱ། 
།ཞེས་བྱ་བས་ཅི་སྟོན་ཞེ་ན། 
གང་བཤད་པ་སྟེ། 
ཆོས་ཀྱི་[^409K]དམ་པ་དང་། 
གང་གིས་ཤེ་ན[^410K]། 
སྒྲ་དང་། 
ཇི་ལྟ་བུར་ཞེ་ན། 
དཔེ་དང་། 
གཏན་ཚིགས་དང་ལྡན་པ་དང་། 
གང་ལ་བརྟེན་ཞེ་ན། 
ཡི་གེ་རྣམས་ལ་སྟེ། 
དེ་ཐམས་ཅད་ལེགས་པར་བཤད་པར་བྱའོ་ཞེས་སྟོན་ཏོ། 
།དེ་ལ་འཐད་པ་ཞེས་བྱ་བ་ནི་གཏན་ཚིགས་དང་ལྡན་པར་རིག་པར་བྱའོ། 
།ཡི་གེ་མཉམ་[^411K]ནི་རྣམ་པ་གཉིས་ཀྱིས་ཏེ། 
སུའི་སྐད་ཅི་འདྲ་བ་དེས་ཡི་གེ་མཉམ་པ་དང་། 
ཚིག་དང་ཡི་གེ་མང་ཉུང་མེད་པར་རན་པ་ཇི་སྙེད་དག་གིས་དོན་གོ་བའོ། 
།རྒྱལ་བའི་མཐུས་ནི་བསྟན་ཟིན་ན། 
མཐུ་དེ་ཅི་འདྲ་བ་མ་བསྟན་ཏེ། 
དེའི་ཕྱིར་ཚིགས་སུ་བཅད་པ་ལྔ་པས་དེ་སྟོན་ཏེ། 
དེ་ནི་ཚིག་གིས་ཤིན་ཏུ་བརྗོད་དཀའ་ཡང་། 
།བདེ་བར་གཤེགས་མཐུ་དཔག་མེད་གང་ཡིན་པ། 
།འོད་ཟེར་ལུས་ཅན་དེ་ནི་བདག་ལ་ཞུགས། 
།དེ་ཡི་མཐུས་ན་བདག་གིས་བཤད་པར་ནུས། 
།ཞེས་བྱ་བའོ། 
།དེ་ནས་ས་[^412K]བཤད་པར་རྩོམ་སྟེ། 
ས་བཤད་པ་འདི་ལ་ཅི་ཞིག་བསྟན་པར་བྱ་ཞེ་ན། 
གནས་པ་དང་། 
ངེས་པའི་ཚིག་དང་། 
རབ་ཏུ་གནས་པའོ། 
།དེ་ལ་གནས་གང་ཡིན་པ་དང་། 
གང་གི་[^413K]ཕྱིར་དང་། 
གཞི་གང་ཡིན་པ་དང་། 
ཅི་འདྲ་བའི་སེམས་སྐྱེས་པས་[^414K]ས་དང་པོ་ལ་གནས་པར་གྱུར་པ་དེ་ནི་གནས་པ་ཡིན་ནོ།། 
།།བམ་པོ་གསུམ་པ། 
གནས་[^415K]དེ་ནི་ཀྱེ་རྒྱལ་བའི་སྲས་དག་དེ་ལ་སེམས་ཅན་དགེ་བའི་རྩ་བ་ཤིན་ཏུ་བསགས་པ་ཞེས་བྱ་བ་དེ་ལ་སོགས་པ་བཅུ་པ་ཕྲག་བཞིས་སྟོན་ཏོ། 
།དེ་ལ་རེ་ཞིག་གནས་གང་ཡོད་ན་སེམས་དེ་སྐྱེ་བ་དེ་[^416K]ནི། 
སེམས་ཅན་དགེ་བའི་རྩ་བ་ཤིན་ཏུ་བསགས་པ། 
ཚོགས་ཤིན་ཏུ་བསགས་པ། 
[^417K]སྤྱོད་པ་ཤིན་ཏུ་སྤྱད་པ། 
སངས་རྒྱས་འབྱུང་བ་ཤིན་ཏུ་བསྙེན་བཀུར་བྱས་པ། 
ཆོས་དཀར་པོ་ཤིན་ཏུ་བསྡུས་པ། 
དགེ་བའི་བཤེས་གཉེན་ཤིན་ཏུ་གཟུང་བ། 
བསམ་པ་ཤིན་ཏུ་རྣམ་པར་དག་པ། 
ལྷག་པའི་བསམ་པ་རྒྱ་[^418K]ཆེན་པོ་དང་ལྡན་པ། 
རྒྱ་ཆེན་པོ་ལ་མོས་པ་དང་ལྡན་པ། 
སྙིང་བརྩེ་བ་དང་། 
སྙིང་རྗེ་མངོན་དུ་གྱུར་པ་ཞེས་བྱ་བ་བཅུ་པ་[^419K]འདིས་སྟོན་ཏོ། 
།བསགས་པ་དེ་ཡང་རྣམ་པ་དགུར་རིག་པར་བྱ་སྟེ། 
ཚུལ་ཁྲིམས་འཁོར་དང་བཅས་པ་ལེགས་པར་བྱས་པ་ཉིད་ཀྱི་[^420K]ཕྱིར། 
ཚོགས་བསགས་པ་ནི་གང་གི་[^421K]ཕྱིར། 
ཚོགས་ཤིན་ཏུ་བསགས་པ་ཞེས་གསུངས་པའོ། 
།ཏིང་ངེ་འཛིན་འཁོར་དང་བཅས་པ་ལེགས་པར་བྱས་པ་ཉིད་ཀྱི་[^422K]ཕྱིར་སྤྱོད་པ་བསགས་པ་ནི་གང་གི་ཕྱིར། 
སྤྱོད་པ་ཤིན་ཏུ་སྤྱད་པ་ཞེས་གསུངས་པ་སྟེ། 
དམིགས་པ་ལ་སྤྱོད་པའི་སྐབས་ཡིན་པས། 
ཏིང་ངེ་འཛིན་ནི་སྤྱོད་པ་ཞེས་བྱའོ། 
།ཐོས་པ་ལས་བྱུང་བའི་ཤེས་པ་ལེགས་པར་བྱས་པ་ཉིད་ཀྱི་ཕྱིར་བསྙེན་བཀུར་བྱས་པ་བསགས་པ་ནི་གང་གི་[^423K]ཕྱིར། 
སངས་རྒྱས་འབྱུང་བ་[^424K]ཤིན་ཏུ་བསྙེན་བཀུར་བྱས་པ་ཞེས་གསུངས་པའོ། 
།བསམས་པ་ལས་བྱུང་བའི་ཤེས་པས་ཕ་རོལ་ཏུ་ཕྱིན་པ་ལ་སོགས་པ་དགེ་བའི་ཆོས་ལེགས་པར་བརྟགས་པ་ཉིད་ཀྱི་ཕྱིར་ཡོངས་སུ་བསྡུས་པ་བསགས་པ་ནི་གང་གི་ཕྱིར། 
ཆོས་དཀར་པོ་ཤིན་ཏུ་བསྡུས་པ་ཞེས་གསུངས་པའོ། 
།དེ་ཁོ་ན་རྟོགས་པར་སྦྱོར་བའི་བསྒོམ་པ་ལ་གདམས་ངག་ལེགས་པར་[^425K]རྙེད་པ་ཉིད་ཀྱི་[^426K]ཕྱིར། 
ཡོངས་སུ་གཟུང་བ་བསགས་པ་ནི་གང་གི་ཕྱིར། 
དགེ་བའི་བཤེས་གཉེན་ཤིན་ཏུ་གཟུང་བ་ཞེས་གསུངས་པའོ། 
།དེ་ཁོ་ན་རྟོགས་པ་ཐོབ་པ་ཉིད་ཀྱི་ཕྱིར་བསམ་པ་རྣམ་པར་དག་པ་བསགས་པ་ནི་གང་གི་[^427K]ཕྱིར། 
བསམ་པ་ཤིན་ཏུ་རྣམ་པར་དག་པ་ཞེས་གསུངས་པའོ། 
།སེམས་ཅན་ཐམས་ཅད་ཀྱི་དོན་བྱ་བའི་ལྷག་པའི་བསམ་པ་ཉིད་ཀྱི་ཕྱིར་ཤིན་ཏུ་རྒྱས་པ་བསགས་པ་ནི་གང་གི་ཕྱིར། 
ལྷག་པའི་བསམ་པ་རྒྱ་ཆེན་པོ་དང་ལྡན་པ་ཞེས་གསུངས་པའོ། 
།ཐམས་ཅད་མཁྱེན་པ་ཉིད་ཀྱི་ཡེ་ཤེས་འདོད་པ་ཉིད་ཀྱི་[^428K]ཕྱིར་མོས་པ་བསགས་པ་ནི་གང་གི་ཕྱིར། 
རྒྱ་ཆེན་པོ་ལ་མོས་པ་དང་ལྡན་པ་ཞེས་གསུངས་པའོ། 
།སྙིང་བརྩེ་བ་དང་སྙིང་རྗེ་ལ་མང་དུ་གནས་པའི་ཕྱིར་མངོན་དུ་གྱུར་པ་བསགས་པ་ནི་གང་གི་ཕྱིར། 
སྙིང་བརྩེ་བ་དང་། 
སྙིང་རྗེ་[^429K]མངོན་དུ་གྱུར་པ་ཞེས་གསུངས་པའོ། 
།དེ་ལ་སྡུག་བསྔལ་གྱི་[^430K]སྡུག་བསྔལ་ཉིད་དང་། 
འགྱུར་བའི་[^431K]སྡུག་བསྔལ་ཉིད་ལས་བརྩམས་པ་ནི་སྙིང་བརྩེ་བ་ཡིན་པར་རིག་པར་བྱའོ། 
།འདུ་བྱེད་ཀྱི་སྡུག་བསྔལ་ཉིད་ལ་བརྩམས་པ་ནི་སྙིང་རྗེའོ། 
།དེ་ལ་ཚུལ་ཁྲིམས་འཁོར་དང་བཅས་པ་ལེགས་པར་བྱས་པ་ཉིད་དང་། 
ཏིང་ངེ་འཛིན་འཁོར་དང་བཅས་པ་ལེགས་པར་བྱས་པ་ཉིད་ཀྱི་ཕྱིར་ཚོགས་བསགས་པ་དང་། 
སྤྱད་པ་བསགས་པ་དང་། 
བསགས་པ་གཉིས་ནི་ལྷག་པའི་ཚུལ་ཁྲིམས་དང་། 
ལྷག་པའི་སེམས་ཀྱི་བསླབ་པས་རབ་ཏུ་ཕྱེ་བ་ཡིན་ནོ། 
།ཐོས་པ་ལས་བྱུང་བའི་ཤེས་པ་ལེགས་པར་བྱས་པ་ཉིད་ཀྱི་[^432K]ཕྱིར། 
བསྙེན་བཀུར་བྱས་པ་བསགས་པ་དང་། 
བསམས་པ་ལས་བྱུང་བའི་ཤེས་པས་ཕ་རོལ་ཏུ་ཕྱིན་པ་ལ་སོགས་པ་དགེ་བའི་ཆོས་ལ་ལེགས་པར་[^433K]བརྟགས་པ་ཉིད་ཀྱི་ཕྱིར་ཡོངས་སུ་བསྡུས་པ་བསགས་པ་དང་། 
དེ་ཁོ་ན་རྟོགས་པར་[^434K]སྦྱོར་བའི་བསྒོམ་པ་ལ་གདམས་ངག་ལེགས་པར་རྙེད་པ་ཉིད་ཀྱི་ཕྱིར་ཡོངས་སུ་གཟུང་བ་བསགས་པ་དང་། 
དེ་ཁོ་ན་རྟོགས་པ་ཐོབ་པ་ཉིད་ཀྱི་ཕྱིར་བསམ་པ་རྣམ་པར་དག་པ་བསགས་པ་བཞི་ནི་[^435K]ལྷག་པའི་ཤེས་རབ་ཀྱི་བསླབ་པས་[^436K]རབ་ཏུ་ཕྱེ་བ་ཡིན་ནོ། 
།སེམས་ཅན་ཐམས་ཅད་ཀྱི་དོན་བྱ་བའི་ལྷག་པའི་བསམ་པ་ཉིད་ཀྱི་ཕྱིར་ཤིན་ཏུ་རྒྱས་པ་བསགས་པ་དང་། 
ཐམས་ཅད་མཁྱེན་པའི་ཡེ་ཤེས་འདོད་པ་ཉིད་ཀྱི་ཕྱིར་མོས་པ་བསགས་པ་དང་། 
སྙིང་བརྩེ་བ་དང་། 
སྙིང་རྗེ་ལ་མང་དུ་གནས་པའི་ཕྱིར། 
མངོན་དུ་གྱུར་པའི་བསགས་པ་གསུམ་ནི་བསམ་པ་དེ་ཉིད་ཉན་ཐོས་དང་རང་སངས་རྒྱས་ཀྱི་བསམ་པ་ལས་ཁྱད་པར་དུ་གྱུར་པས་རབ་ཏུ་ཕྱེ་བ་ཡིན་ནོ། 
།བཅུ་པ་འདི་ལ་དགེ་བའི་རྩ་བ་ཤིན་ཏུ་བསགས་པ་ནི་ཡན་ལག་གོ། 
།བསགས་པ་རྣམ་པ་དགུ་པོ་ནི་དེའི་ཉེ་བའི་ཡན་ལག་གོ། 
།དེ་གཉིས་ནི་བསགས་པ་ཉིད་དུ་མཚན་ཉིད་འདྲ་བའོ། 
།བསགས་པའི་རྣམ་པ་གཞན་གྱི་[^437K]ཕྱིར་མཚན་ཉིད་མི་འདྲ་བའོ། 
།ཡན་ལག་བསྟན་པ་ནི་འདུ་བའོ། 
།ཉེ་བའི་ཡན་ལག་བསྟན་པ་ནི་རྒྱས་པའོ། 
།དེ་ལྟར་[^438K]རེ་ཞིག་གནས་གང་ཡོད་ན་སེམས་སྐྱེ་བ་དེ་བསྟན་ནས་ད་ནི་གང་གི་ཕྱིར་སྐྱེ་བ་དེ་ནི། 
སངས་རྒྱས་ཀྱི་ཡེ་ཤེས་ལ་མངོན་པར་འདོད་པར་བྱ་བའི་ཕྱིར་དང་། 
སྟོབས་བཅུའི་སྟོབས་ཐོབ་པར་བྱ་བའི་ཕྱིར་དང་། 
མི་འཇིགས་པ་ཆེན་པོ་ཐོབ་པར་བྱ་བའི་ཕྱིར་དང་། 
སངས་རྒྱས་ཀྱི་ཆོས་མཉམ་པ་ཉིད་ཐོབ་པར་བྱ་བའི་ཕྱིར་དང་། 
འགྲོ་བ་ཐམས་ཅད་ཡོངས་སུ་བསྐྱབ་པར་བྱ་བའི་ཕྱིར་དང་། 
སྙིང་བརྩེ་བ་དང་། 
སྙིང་རྗེ་ཆེན་པོ་རྣམ་པར་དག་པར་བྱ་བའི་ཕྱིར་དང་། 
ཕྱོགས་བཅུ་མ་ལུས་པར་ཤེས་པར་ཐོབ་པར་བྱ་བའི་ཕྱིར་དང་། 
སངས་རྒྱས་ཀྱི་ཞིང་ཐམས་ཅད་ཐོགས་པ་མེད་པས་ཡོངས་སུ་སྦྱང་བར་བྱ་བའི་ཕྱིར་དང་། 
དུས་གསུམ་སྐད་ཅིག་གཅིག་གིས་ཁོང་དུ་ཆུད་པར་བྱ་བའི་ཕྱིར་དང་། 
ཆོས་ཀྱི་འཁོར་ལོ་ཆེན་པོ་རབ་ཏུ་བསྐོར་བ་ལ་འཇིགས་པ་[^439K]མེད་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་ཀྱི་སེམས་དེ་སྐྱེ་བར་འགྱུར་ཏེ་ཞེས་བྱ་བས་སྟོན་ཏོ། 
།དེ་ལ་སངས་རྒྱས་ཀྱི་ཡེ་ཤེས་ནི་གང་ལ་ཡོངས་སུ་[^440K]ཤེས་པ་དང་། 
སྤོང་བ་དང་། 
མངོན་སུམ་དུ་བྱེད་པ་དང། 
བསྒོམ་པ་བླ་ན་མེད་པ་ཡོད་པའོ། 
།གང་འདོད་པའི་ཕྱིར་བྱང་ཆུབ་ཀྱི་སེམས་དེ་སྐྱེ་བའི་སངས་རྒྱས་ཀྱི་ཡེ་ཤེས་དེ་ཡང་ལས་རྣམ་པ་དགུའི་བྱེ་བྲག་གིས་རྣམ་པ་དགུར་རིག་པར་བྱ་སྟེ། 
སངས་རྒྱས་ཀྱི་སྟོབས་ཀྱི་ཡེ་ཤེས་ནི་དྲིས་པ་ལན་འདེབས་པའི་ལས་ཅན་ནོ། 
།དེ་ཡང་གནས་དང་། 
གནས་མ་ཡིན་པ་ཤེས་པའི་སྟོབས་ལ་དེ་བཞིན་གཤེགས་པ་ལ་ཞུ་བ་ཞུའོ་ཞེས་མདོ་སྡེའི་ཚིག་གི་[^441K]ཚུལ་གྱིས་ཤེས་པར་བྱ་སྟེ། 
གང་གི་ཕྱིར་སྟོབས་བཅུའི་སྟོབས་ཐོབ་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་མི་འཇིགས་པའི་[^442K]ཡེ་ཤེས་ནི་ཕས་ཀྱི་རྒོལ་བ་ཚར་གཅོད་པའི་ལས་ཅན་ཏེ། 
གང་གི་ཕྱིར་མི་འཇིགས་པ་ཆེན་པོ་ཐོབ་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་མཉམ་པ་ཉིད་ཀྱི་ཡེ་ཤེས་ནི་གང་ཟག་དང་ཆོས་ལ་བདག་མེད་པ་རྟོགས་པར་བྱ་བའི་ཕྱིར་གདམས་ངག་སྦྱིན་པའི་ལས་ཅན་ཏེ། 
གང་གི་ཕྱིར་སངས་རྒྱས་ཀྱི་ཆོས་མཉམ་པ་ཉིད་ཐོབ་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་ཡོངས་སུ་བསྐྱབ་པའི་ཡེ་ཤེས་ནི་བསྡུ་བའི་དངོས་པོ་བཞི་པ་[^443K]དག་གིས་སེམས་ཅན་ཡོངས་སུ་སྨིན་པར་བྱེད་པའི་ལས་ཅན་ཏེ། 
གང་གི་ཕྱིར་འགྲོ་བ་ཐམས་ཅད་ཡོངས་སུ་བསྐྱབ་པར་བྱ་བའི་[^444K]ཕྱིར་ཞེས་གསུངས་པའོ། 
།སངས་རྒྱས་ཀྱི་རྣམ་པར་སྤྱོང་བའི་[^445K]ཡེ་ཤེས་ནི་དེའི་གཞི་ཡོངས་སུ་སྦྱོང་བའི་ལས་ཅན་ཏེ། 
གང་གི་ཕྱིར་སྙིང་བརྩེ་བ་དང་། 
སྙིང་རྗེ་ཆེན་པོ་རྣམ་པར་དག་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་མ་ལུས་པར་མཁྱེན་པའི་ཡེ་ཤེས་ནི་སངས་རྒྱས་ཀྱི་སྤྱན་གྱིས་འཇིག་རྟེན་ལ་ཉིན་མཚན་ལན་དྲུག་ཏུ་རྣམ་པར་གཟིགས་པའི་ལས་ཅན་ཏེ། 
གང་གི་ཕྱིར་ཕྱོགས་བཅུ་མ་ལུས་པར་ཤེས་པ་[^446K]ཐོབ་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་[^447K]ཡོངས་སུ་སྦྱོང་བའི་ཡེ་ཤེས་ནི་ཡེ་ཤེས་དང་སེམས་ཐོགས་པ་མེད་པའི་ཕྱིར་ཞིང་ཐམས་ཅད་དུ་ཐོགས་པ་མེད་པ་དང་། 
ཉོན་མོངས་པ་ཅན་མ་ཡིན་པའི་སྤྲུལ་པ་[^448K]འཇུག་པར་བྱེད་པའི་ལས་ཅན་ཏེ། 
གང་གི་ཕྱིར་སངས་རྒྱས་ཀྱི་[^449K]ཞིང་ཐམས་ཅད་ལ་ཐོགས་པ་མེད་པ་ཡོངས་སུ་སྦྱང་བར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱིས་[^450K]ཐུགས་སུ་ཆུད་པའི་ཡེ་ཤེས་ནི་སེམས་ཅན་དེ་དག་གི་དུས་གསུམ་གྱི་བསམ་པ་དང་། 
བག་ལ་ཉལ་སྐད་ཅིག་གཅིག་གིས་མཁྱེན་པའི་ལས་ཅན་ཏེ། 
གང་གི་[^451K]ཕྱིར་དུས་གསུམ་སྐད་ཅིག་གཅིག་གིས་ཁོང་དུ་ཆུད་པར་བྱ་བའི་ཕྱིར་ཞེས་གསུངས་པའོ། 
།སངས་རྒྱས་ཀྱི་ཆོས་ཀྱི་འཁོར་ལོ་རབ་ཏུ་བསྐོར་བའི་ཡེ་ཤེས་ནི་འཛམ་བུའི་གླིང་བྱེ་བ་ཕྲག་བརྒྱར་ཅིག་ཅར་དུ་ཆོས་ཀྱི་འཁོར་ལོ་རབ་ཏུ་བསྐོར་བས་རྣམ་པར་ཐར་པའི་ཐབས་ལ་མཁས་པའི་ལས་ཅན་ཏེ། 
གང་གི་ཕྱིར་ཆོས་ཀྱི་འཁོར་ལོ་ཆེན་པོ་རབ་ཏུ་བསྐོར་བ་ལ་འཇིགས་པ་[^452K]མེད་པར་བྱ་བའི་ཕྱིར་ཞེས་གསུངས་པའོ། 
།སེམས་དེ་སྐྱེ་བར་འགྱུར་ཞེས་བྱ་བ་ནི་སྔར་བསྟན་པའི་ནང་ནས། 
ཀྱེ་རྒྱལ་པའི་སྲས་དག་བྱང་ཆུབ་སེམས་དཔའི་སྨོན་ལམ་འདི་ནི་ཤིན་ཏུ་རྣམ་པར་ངེས་པ་སྟེ་ཞེས་གང་འབྱུང་བ་དེ་ཡིན་ནོ། 
།ཅིའི་ཕྱིར་དེ་སེམས་ཉིད་ལ་བརྗོད་ཀྱི་[^453K]ཤེས་རབ་དང་སེམས་ལས་བྱུང་བའི་ཆོས་གཞན་ལ་མ་ཡིན་ཞེ་ན། 
སེམས་ལ་ཡོངས་སུ་ཤེས་པ་ལ་སོགས་པ་རྣམ་པ་བཞི་ཡོད་པའི་ཕྱིར་རོ། 
།ད་ནི་གཞི་གང་ལས་སེམས་དེ་སྐྱེ་བར་འགྱུར་བ་དེ་སྟོན་ཏེ། 
སྙིང་རྗེ་ཆེན་པོ་སྔོན་དུ་འགྲོ་བ་ཅན་དང་། 
ཤེས་རབ་དང་[^454K]ཡེ་ཤེས་ཀྱི་དབང་དུ་གྱུར་པ་དང་། 
ཐབས་མཁས་པས་ཡོངས་སུ་གཟུང་བ་དང་། 
བསམ་པ་དང་། 
ལྷག་པའི་བསམ་པས་རབ་ཏུ་བསྟན་པ་དང་། 
དེ་བཞིན་གཤེགས་པའི་སྟོབས་དཔག་ཏུ་མེད་པ་དང་ལྡན་པ་དང་། 
སྙིང་སྟོབས་ཀྱི་སྟོབས་དང་། 
བློའི་སྟོབས་ཀྱིས་ཤིན་ཏུ་རྣམ་པར་ཕྱེ་བའི་[^455K]རྣམ་པར་འབྱེད་པ་དང་། 
རང་བྱུང་གི་ཡེ་ཤེས་དང་མཐུན་པ་དང་། 
སངས་རྒྱས་ཀྱི་ཆོས་[^456K]ཐམས་ཅད་ལ་ཤེས་རབ་དང་། 
ཡེ་ཤེས་ཀྱི་གདམས་ངག་ཡང་དག་པར་ཚོལ་བ་དང་། 
ཆོས་ཀྱི་དབྱིངས་ཀྱིས་ཀླས་པ་དང་། 
ནམ་མཁའི་ཁམས་ལྟར་གནས་ཤིང་ཕྱི་མའི་མཐའི་མུར་ཐུག་པ་ཞེས་བྱ་བ་བཅུ་པ་འདིས་སྟོན་ཏོ། 
།དེ་ལ་སྙིང་རྗེ་ཆེན་པོ་སྔོན་དུ་འགྲོ་བ་ཅན་ཞེས་བྱ་བ་ནི་སྙིང་རྗེ་ཆེན་པོ་ཉིད་རྣམ་པ་དགུར་རིག་པར་བྱ་སྟེ། 
ཕྲ་བའི་སྡུག་བསྔལ་ཉིད་ཤེས་པའི་དབང་གིས་སྐྱེས་པ་ཉིད་ཀྱི་ཕྱིར་དབང་དུ་གྱུར་པ་ཆེན་པོ་ཉིད་ནི་གང་གི་ཕྱིར་ཤེས་རབ་དང་ཡེ་ཤེས་ཀྱི་དབང་དུ་གྱུར་པ་ཞེས་གསུངས་པའོ། 
།དེ་ལ་སྐབས་འདིར་ཤེས་རབ་ནི་རང་དང་སྤྱིའི་མཚན་ཉིད་རབ་ཏུ་དབྱེ་བའི་རྣམ་པ་ཡིན། 
ཡེ་ཤེས་ནི་རྒྱུ་དང་འབྲས་བུའི་འཇུག་པ་ཀུན་ནས་ཉོན་མོངས་པ་དང་རྣམ་པར་བྱང་བའི་རྣམ་པ་ཡིན་པར་རིག་པར་བྱའོ། 
།སེམས་ཅན་སྡུག་བསྔལ་བ་ཡོངས་སུ་བསྐྱབ་པའི་ཐབས་ལ་མཁས་པ་[^457K]ཡོངས་སུ་ཟིན་པ་ཉིད་ཀྱི་ཕྱིར། 
ཡོངས་སུ་འཛིན་པ་ཆེན་པོ་ཉིད་ནི་གང་གི་ཕྱིར་ཐབས་མཁས་པས་[^458K]ཡོངས་སུ་གཟུང་ཞེས་གསུངས་པའོ། 
།དེའི་དུས་དང་འཁོར་བ་ཇི་སྲིད་པར་སེམས་ཅན་གྱི་དོན་བྱ་བར་ཁས་བླངས་པས་འཕེལ་བ་ཉིད་ཀྱི་ཕྱིར་རབ་ཏུ་རྟོན་པ་[^459K]ཆེན་པོ་ཉིད་ནི་གང་གི་ཕྱིར། 
བསམ་པ་དང་ལྷག་པའི་བསམ་པས་[^460K]རབ་ཏུ་བརྟན་པ་[^461K]ཞེས་གསུངས་པའོ། 
།དེ་བཞིན་གཤེགས་པའི་སྟོབས་དཔག་ཏུ་མེད་པ་འབྲས་བུར་ཡོངས་སུ་འཛིན་པ་ཉིད་ཀྱི་ཕྱིར་དཔག་ཏུ་མེད་པ་ཆེན་པོ་ཉིད་ནི་གང་གི་ཕྱིར། 
དེ་བཞིན་གཤེགས་པའི་སྟོབས་དཔག་ཏུ་མེད་པ་དང་ལྡན་པ་ཞེས་གསུངས་པའོ། 
།རྒྱ་ཆེན་པོ་ལ་མོས་པ་དང་ཟབ་མོ་ཤེས་པས་མི་མཐུན་པའི་ཕྱོགས་ལས་རྒྱལ་བ་ཉིད་ཀྱི་ཕྱིར། 
ཤིན་ཏུ་རྣམ་པར་ཕྱེ་པའི་རྣམ་པར་འབྱེད་པ་ཆེན་པོ་ཉིད་ནི་གང་གི་ཕྱིར། 
སྙིང་སྟོབས་ཀྱི་སྟོབས་དང་། 
བློའི་སྟོབས་ཀྱིས་ཤིན་ཏུ་རྣམ་པར་ཕྱེ་བའི་རྣམ་པར་འབྱེད་པ་ཞེས་གསུངས་པའོ། 
།རང་གི་མངོན་པར་[^462K]རྫོགས་པར་བྱང་ཆུབ་པ་ལ་གཞོལ་བ་ཉིད་ཀྱི་ཕྱིར་རྗེས་སུ་མཐུན་པ་ཆེན་པོ་ཉིད་ནི་གང་གི་ཕྱིར། 
རང་བྱུང་གི་ཡེ་ཤེས་དང་མཐུན་པ་ཞེས་གསུངས་པའོ། 
།ཁྱད་པར་དུ་འགྲོ་བའི་མན་ངག་ཡོངས་སུ་ཚོལ་བ་ཉིད་ཀྱི་ཕྱིར་ཡང་དག་པར་ཚོལ་བ་ཆེན་པོ་ཉིད་ནི་གང་གི་ཕྱིར། 
སངས་རྒྱས་ཀྱི་ཆོས་ཐམས་ཅད་ལ་ཤེས་རབ་དང། 
ཡེ་ཤེས་ཀྱི་གདམས་ངག་ཡང་དག་པར་ཚོལ་བ་ཞེས་གསུངས་པའོ། 
།ཡོན་ཏན་ཡོངས་སུ་འཛིན་པ་གཙོ་བར་བྱེད་པ་ཉིད་ཀྱི་ཕྱིར་དམ་པ་ཆེན་པོ་ཉིད་ནི་གང་གི་ཕྱིར། 
ཆོས་ཀྱི་དབྱིངས་དམ་པ་དང་ལྡན་པ་ཞེས་གསུངས་པའོ། 
།འབྲས་བུ་ཡིད་དུ་འོང་པའི་རྒྱུས་[^463K]ཟད་མི་ཤེས་པ་དང་། 
མྱ་ངན་ལས་འདས་པ་ལ་གཞོལ་བ་ཉིད་ཀྱི་ཕྱིར་གནས་པ་དང་མཐར་ཕྱིན་པ་ཆེན་པོ་ཉིད་ནི་གང་གི་ཕྱིར། 
ནམ་མཁའི་ཁམས་ལྟར་གནས་ཤིང་ཕྱི་མའི་མཐའི་མུར་ཐུག་པ་ཞེས་གསུངས་པའོ། 
།ད་ནི་ཅི་འདྲ་བའི་སེམས་དེ་སྐྱེ་བར་འགྱུར་བ་དེ་སྟོན་ཏོ། 
།འདི་འདྲ་བའི་སེམས་དེ་སྐྱེ་བར་འགྱུར་བ་སྟེ། 
སེམས་སྐྱེ་བ་དེ་སྐྱེས་མ་ཐག་ཏུ་བྱང་ཆུབ་སེམས་དཔའ་སོ་སོའི་སྐྱེ་བོ་ལས་ཤིན་ཏུ་འདས་པ་ཡིན། 
བྱང་ཆུབ་སེམས་དཔའི་སྐྱོན་མེད་པར་ཞུགས་པ་ཡིན། 
དེ་བཞིན་གཤེགས་པའི་རིགས་སུ་སྐྱེས་པ་ཡིན། 
གནས་བརྗོད་པས་ཁ་ན་མ་ཐོ་བ་མེད་པ་ཡིན། 
འཇིག་རྟེན་གྱི་འགྲོ་བ་ཐམས་ཅད་ལས་ཕྱིར་ལོག་པ་ཡིན། 
འཇིག་རྟེན་ལས་འདས་པའི་འགྲོ་བར་ཞུགས་པ་ཡིན། 
བྱང་ཆུབ་སེམས་དཔའི་ཆོས་ཉིད་ལ་གནས་པ་ཡིན། 
བྱང་ཆུབ་སེམས་དཔའི་ས་ལ་རབ་ཏུ་གནས་པ་ཡིན། 
དུས་གསུམ་མཉམ་པ་ཉིད་དུ་རྟོགས་པ་[^464K]ཡིན། 
དེ་བཞིན་གཤེགས་པའི་རིགས་སུ་ངེས་ཤིང་རྫོགས་པའི་བྱང་ཆུབ་ལ་གཞོལ་བ་ཡིན་ཞེས་བྱ་བའོ། 
།དེ་ལ་སོ་སོའི་སྐྱེ་བོའི་ས་ལས་ཤིན་ཏུ་འདས་པ་ནི་འཕགས་པ་ཉིད་དེ་འཇིག་རྟེན་ལས་འདས་པའི་ལམ་ཐོབ་པར་སྟོན་ཏོ། 
།ཤིན་ཏུ་འདས་པ་དེ་ཡང་རྣམ་པ་བརྒྱད་དུ་རིག་པར་བྱ་སྟེ། 
མངལ་དུ་ཞུགས་པ་དང་འདྲ་བས་འཇིག་རྟེན་ལས་འདས་པའི་སེམས་དང་པོར་མངོན་པར་གྲུབ་པ་ཉིད་ཀྱི་ཕྱིར། 
ཞུགས་པས་ཤིན་ཏུ་འདས་པ་ནི་གང་གི་ཕྱིར། 
བྱང་ཆུབ་སེམས་དཔའི་སྐྱོན་མེད་པར་ཞུགས་པ་ཡིན་ཞེས་གསུངས་པའོ། 
།རིགས་སུ་སྐྱེས་པ་དང་འདྲ་བས་རིགས་ཀྱིས་ཤིན་ཏུ་འདས་པ་ནི་གང་གི་ཕྱིར། 
དེ་བཞིན་གཤེགས་པའི་རིགས་སུ་སྐྱེས་པ་ཡིན་ཞེས་གསུངས་པའོ། 
།འདྲ་བའི་བུ་དང་མཐུན་པས་ཐེག་པ་ཆེན་པོའི་སྤྱོད་པ་ལས་སྐྱེས་པ་ནི་གང་གི་ཕྱིར་གནད་བརྗོད་པས་ཤིན་ཏུ་འདས་པ་ནི་གང་གི་[^465K]ཕྱིར། 
གནད་བརྗོད་པས་ཁ་ན་མ་ཐོ་བ་མེད་པ་ཡིན་ཞེས་གསུངས་པའོ། 
།འགྲོ་བ་གཞན་དུ་སྐྱེས་པ་དང་མཐུན་པས་འཇིག་རྟེན་[^466K]དང་འཇིག་རྟེན་ལས་འདས་པའི་འགྲོ་བསམ་བསྡུས་ལ། 
བསྡུས་པའི་ཕྱིར་འགྲོ་བ་ལས་ཤིན་ཏུ་འདས་པ་ནི་གང་གི་ཕྱིར། 
འཇིག་རྟེན་གྱི་འགྲོ་བ་ཐམས་ཅད་ལས་ཕྱིར་ལོག་པ་ཡིན། 
འཇིག་རྟེན་ལས་འདས་པའི་འགྲོ་བར་ཞུགས་པ་ཡིན་ཞེས་གསུངས་པའོ། 
།ལུས་ཀྱི་རང་བཞིན་དང་མཐུན་པས་སྙིང་རྗེའི་བདག་ཉིད་ཀྱིས་གཞན་གྱི་དགོས་པ་བདག་གི་དགོས་པ་ཡིན་པ་ཉིད་ཀྱི་ཕྱིར་ཆོས་ཉིད་ཀྱིས་ཤིན་ཏུ་འདས་པ་ནི་གང་གི་ཕྱིར། 
བྱང་ཆུབ་སེམས་དཔའི་ཆོས་ཉིད་ལ་གནས་པ་ཡིན་ཞེས་གསུངས་པའོ། 
།བཙས་ནས་གནས་པ་དང་མཐུན་པས་འཁོར་བ་ཡོངས་སུ་མི་གཏོང་ལ་ཀུན་ནས་ཉོན་མོངས་པ་མེད་པའི་ཐབས་ལ་མཁས་པས་གནས་པ་ཉིད་ཀྱི་ཕྱིར་གནས་པ་ཤིན་ཏུ་འདས་པ་ནི་གང་གི་ཕྱིར། 
བྱང་ཆུབ་སེམས་དཔའི་གནས་ལ་རབ་ཏུ་གནས་པ་ཡིན་ཞེས་གསུངས་པའོ། 
།བཙས་ནས་འཚོ་བ་དང་མཐུན་པས་སྟོང་པ་ཉིད་རྟོགས་པའི་འཕགས་པའི་ཤེས་རབ་[^467K]ཀྱི་ཕྱིར་མཉམ་པ་ཉིད་ཀྱིས་ཤིན་ཏུ་འདས་པ་ནི་གང་གི་ཕྱིར། 
དུས་གསུམ་མཉམ་པ་ཉིད་དུ་རྟོགས་པ་[^468K]ཡིན་ཞེས་གསུངས་པའོ། 
།ཕུན་སུམ་ཚོགས་པ་དང་མཐུན་པས་སངས་རྒྱས་ཀྱི་རིགས་ལས་ཡོངས་སུ་མི་ཉམས་ཤིང་མྱ་ངན་ལས་འདས་པ་ཉིད་ཀྱི་ཕྱིར་ངེས་པས་ཤིན་ཏུ་འདས་པ་ན་[^469K]གང་གི་ཕྱིར། 
དེ་བཞིན་གཤེགས་པའི་རིགས་སུ་ངེས་ཤིང་རྫོགས་པའི་བྱང་ཆུབ་ལ་གཞོལ་བ་མ་[^470K]ཡིན་ཞེས་གསུངས་པའོ། 
།དེ་ལྟར་ཐུན་མོང་མ་ཡིན་པ་ཉིད་ཀྱི་ཕྱིར། 
སོ་སོའི་སྐྱེ་བོ་ལས་བྱང་ཆུབ་སེམས་དཔའི་སྐྱེ་བ་མངལ་དུ་ཞུགས་པ་དང་མི་འདྲ་བ་ཉིད་དུ་ཡང་བསྟན་ཏེ། 
གོ་རིམས་བཞིན་དུ་ཉོན་མོངས་པ་དང་བཅས་པ་དང་ཉོན་མོངས་པ་མེད་པ་ཞེས་བྱ་བའི་ཐ་ཚིག་གོ། 
།རིགས་མི་འདྲ་བ་ཉིད་དང་གནས་[^471K]བཙུན་པ་མི་འདྲ་བ་ཉིད་དང་། 
འགྲོ་བ་མི་འདྲ་བ་ཉིད་དང་། 
ལུས་མི་འདྲ་བ་ཉིད་དང་། 
གནས་མི་འདྲ་བ་ཉིད་དང་། 
འཚོ་བ་མི་འདྲ་བ་ཉིད་དང་། 
ཕུན་སུམ་ཚོགས་པ་མི་འདྲ་བ་ཉིད་ཀྱང་དེ་བཞིན་ཏེ། 
འདི་ནི་རེ་ཞིག་བཤད་པ་འདི་ལ་གནས་པ་ཞེས་བྱའོ། 
།དེ་སྐད་དུ། 
ཀྱེ་རྒྱལ་བའི་སྲས་དག་ཆོས་འདི་ལྟ་བུ་ལ་གནས་པའི་བྱང་ཆུབ་སེམས་དཔའ་ནི་བྱང་ཆུབ་སེམས་དཔའི་ས་རབ་ཏུ་དགའ་བ་ལ་མི་གཡོ་བའི་ཚུལ་གྱིས་རབ་ཏུ་གནས་པ་ཡིན་ནོ་ཞེས་གསུངས་སོ། 
།ད་ནི་སའི་ངེས་པའི་ཚིག་སྟོན་ཏེ། 
ཇི་ལྟར་སྟོན་ཞེ་ན། 
མཆོག་ཏུ་དགའ་བ་མང་བས་རབ་ཏུ་དགའ་བ་ཡིན་ནོ་ཞེས་བསྟན་པའི་ཕྱིར་མཆོག་ཏུ་དགའ་བ་ཅི་འདྲ་བ་དང་དམིགས་པ་ཅི་འདྲ་བས་ས་འདི་ལ་རབ་ཏུ་དགའ་བ་ཡིན་པ་དེ་བཅུ་པ་གཅིག་པ་དང་། 
གཉིས་ཀྱིས་སྟོན་ཏོ། 
།ཀྱེ་རྒྱལ་བའི་སྲས་དག་དེ་ལ་བྱང་ཆུབ་སེམས་དཔའི་ས་[^472K]རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔའ་ནི་མཆོག་ཏུ་དགའ་བ་མང་བ་ཡིན། 
དང་བ་མང་བ་ཡིན། 
དགའ་བ་མང་བ་ཡིན། 
རངས་པ་མང་བ་ཡིན། 
མགུ་བ་མང་བ་ཡིན། 
དགའ་རླབས་མང་བ་ཡིན། 
སྤྲོ་བ་མང་བ་ཡིན། 
མི་འཁྲུགས་པ་མང་བ་ཡིན། 
རྣམ་པར་འཚེ་བ་མེད་པ་མང་བ་ཡིན། 
ཁྲོ་བ་མེད་པ་མང་བ་ཡིན་ནོ། 
།ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའི་ས་རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔའ་ནི་སངས་རྒྱས་བཅོམ་ལྡན་འདས་རྣམས་དང་། 
སངས་རྒྱས་ཀྱི་ཆོས་རྣམས་དང་། 
བྱང་ཆུབ་སེམས་དཔའ་རྣམས་དང་། 
བྱང་ཆུབ་སེམས་དཔའི་སྤྱོད་པ་རྣམས་དང་། 
ཕ་རོལ་ཏུ་ཕྱིན་པ་རྣམ་པར་དག་པ་དང་། 
བྱང་ཆུབ་སེམས་དཔའི་སའི་ཁྱད་པར་དང་། 
བྱང་ཆུབ་སེམས་དཔའི་མི་འཕྲོགས་པ་ཉིད་དང་། 
དེ་བཞིན་གཤེགས་པའི་གདམས་ངག་རྗེས་སུ་བསྟན་པ་དང་། 
སེམས་ཅན་གྱི་དོན་རྒྱ་ཆེར་ཡང་དག་པར་འཐོབ་པར་བྱེད་པ་དང་། 
དེ་བཞིན་གཤེགས་པའི་ཡེ་ཤེས་ལ་འཇུག་པའི་སྦྱོར་བ་རྗེས་སུ་དྲན་ཞིང་རབ་ཏུ་དགའ་བ་ཡིན་ནོ། 
།ཕྱིར་ཞིང་མཆོག་ཏུ་དགའ་བ་དང་ལྡན་པ་ཡིན་ནོ། 
།བདག་ནི་འགྲོ་བ་ཐམས་ཅད་ཀྱི་ཡུལ་ལས་ཕྱིར་ལོག་གོ། 
།བདག་ནི་སངས་རྒྱས་དང་ཉེ་བ་ལ་ཞུགས་སོ། 
།བདག་ནི་བྱིས་པ་སོ་སོའི་སྐྱེ་བོའི་ས་ལས་རིང་དུ་གྱུར་ཏོ། 
།བདག་ནི་ཡེ་ཤེས་ཀྱིས་དང་ཉེ་བར་གྱུར་ཏོ། 
།བདག་ནི་ངན་སོང་ངན་འགྲོ་ལོག་པར་ལྟུང་བ་ཐམས་ཅད་ཀྱི་རྒྱུན་ཆད་པའོ། 
།བདག་ནི་སེམས་ཅན་ཐམས་ཅད་ཀྱི་སྟོན་པར་འགྱུར་རོ། 
།བདག་ནི་དེ་བཞིན་གཤེགས་པ་རྣམས་མཐོང་བ་དང་ཉེ་བར་གྱུར་ཏོ། 
།བདག་ནི་སངས་རྒྱས་ཀྱི་ཡུལ་ལ་ཡང་དག་པར་བྱུང་ངོ་། 
།བདག་ནི་བྱང་ཆུབ་སེམས་དཔའ་ཐམས་ཅད་ཀྱི་མཉམ་པ་ཉིད་དང་ལྡན་པར་གྱུར་ཏོ། 
།བདག་ནི་འཇིགས་པ་དང་། 
དངང་བ་[^473K]དང་། 
བག་ཚ་བ་དང་བྲལ་ལོ་ཞེས་མཆོག་ཏུ་དགའ་བ་བསྐྱེད་དོ་ཞེས་འབྱུང་ངོ་། 
།མཆོག་ཏུ་དགའ་བ་ཞེས་བྱ་བ་ནི་སེམས་མགུ་བ་དང་། 
ཡིད་བདེ་བ་དང་ཡིད་རངས་པའོ། 
།དེ་ཡང་རྣམ་པ་དགུར་རིག་པར་བྱ་སྟེ། 
དཀོན་མཆོག་གསུམ་པོ་དག་ལ་དང་བའི་མཆོག་ཏུ་དགའ་བ་ནི་གང་གི་ཕྱིར། 
དང་བ་མང་བ་ཡིན་ཞེས་གསུངས་པའོ། 
།དམིགས་པ་ལ་དགའ་བས་ཚིམ་པ་ཉིད་ཀྱི་[^474K]ཕྱིར་དགའ་བའི་མཆོག་ཏུ་དགའ་བ་ནི་གང་གི་ཕྱིར་དགའ་བ་མང་བ་ཡིན་ཞེས་གསུངས་པའོ། 
།བདག་གི་རྟོགས་པའི་ཁྱད་པར་ལ་རྟོག་པ་[^475K]ཉིད་ཀྱི་[^476K]ཕྱིར་རངས་པའི་མཆོག་ཏུ་དགའ་བ་ནི་གང་གི་ཕྱིར། 
རངས་པ་མང་བ་ཡིན་ཞེས་གསུངས་པའོ། 
།རང་གི་ལུས་དང་སེམས་ལ་ཕན་བཏགས་ཏེ། 
བརྟས་པ་[^477K]ཉིད་ཀྱི་ཕྱིར་མགུ་བའི་མཆོག་ཏུ་དགའ་བ་ནི་གང་གི་[^478K]ཕྱིར། 
མགུ་བ་མང་བ་ཡིན་ཞེས་གསུངས་པའོ། 
།རང་གི་ལུས་དང་སེམས་ལ་ཁྱབ་པར་ཕན་བཏགས་པ་[^479K]ཉིད་ཀྱི་ཕྱིར་དགའ་རླབས་ཀྱི་[^480K]མཆོག་ཏུ་དགའ་བ་ནི་གང་གི་ཕྱིར། 
དགའ་རླབས་མང་བ་ཡིན་ཞེས་གསུངས་པའོ། 
།བྱང་ཆུབ་ལ་ཉེ་བར་གྱུར་པར་རྟོག་པ་ཉིད་ཀྱི་ཕྱིར་སྤྲོ་བའི་མཆོག་ཏུ་དགའ་བ་ནི་གང་གི་ཕྱིར། 
སྤྲོ་བ་མང་བ་ཡིན་ཞེས་གསུངས་པའོ། 
།རང་གི་སེམས་ཀྱི་[^481K]རྒྱུད་ཡོངས་སུ་སྨིན་པར་བྱ་བའི་ཕྱིར། 
འབེལ་བའི་གཏམ་རྣམ་པར་གཏན་ལ་འབེབས་པའི་དུས་ན་འཁྲུགས་པ་མེད་པ་དེ་ཉིད་ཀྱི་ཕྱིར་མི་འཁྲུགས་པའི་མཆོག་ཏུ་དགའ་བ་ནི་གང་གི་ཕྱིར། 
མི་འཁྲུགས་པ་མང་བ་ཡིན་[^482K]ཞེས་གསུངས་པའོ། 
།གཞན་ཡང་ཡོངས་སུ་སྨིན་པར་བྱ་བའི་ཕྱིར་སེམས་ཅན་སྡུད་པའི་དུས་ན་སྙིང་རྗེ་དང་དེས་པ་གཉིས་ཀྱིས་རྣམ་པར་མི་འཚེ་བའི་མཆོག་ཏུ་དགའ་བ་ནི་གང་གི་ཕྱིར། 
རྣམ་པར་འཚེ་བ་མེད་པ་མང་བ་ཡིན་ཞེས་གསུངས་པའོ། 
།དེ་ལོག་པར་ཞུགས་པའི་དུས་ན་བཟོད་པས་མི་ཁྲོ་བའི་མཆོག་ཏུ་དགའ་བ་ནི་གང་གི་ཕྱིར། 
ཁྲོ་བ་མེད་པ་མང་བ་ཡིན་ཞེས་གསུངས་པའོ། 
།དེའི་འོག་ཏུ་དམིགས་པ་གང་གིས་རབ་ཏུ་དགའ་བ་ཡིན་པ་དེ་བཅུ་པ་གཉིས་པ་དང་། 
གསུམ་པས་སྟོན་ཏོ། 
།དམིགས་པ་དེ་ཡང་རྣམ་པ་གཉིས་ཏེ། 
མ་འོངས་པ་ན་ཐོབ་པར་བྱ་བ་དང་ད་ལྟར་[^483K]བྱུང་བ་ན་ཐོབ་པའོ། 
།དེ་ལ་མ་འོངས་པ་ན་ཐོབ་པར་བྱ་བའི་དབང་དུ་མཛད་ནས། 
སངས་རྒྱས་བཅོམ་ལྡན་འདས་རྣམས་རྗེས་སུ་དྲན་ཞིང་མཆོག་ཏུ་དགའ་བ་ཡིན་ཞེས་རྒྱ་ཆེར་གསུངས་སོ། 
།ཇི་ལྟར་རྗེས་སུ་དྲན་ཞེ་ན། 
སངས་རྒྱས་བཅོམ་ལྡན་འདས་རྣམས་ནི་དེ་འདྲ་སྟེ། 
བདག་ཀྱང་དེ་འདྲ་བར་འགྱུར་རོ་སྙམ་དུ་ཡིད་ལ་བྱེད་པའོ། 
།སངས་རྒྱས་རྗེས་སུ་དྲན་པ་དེ་ཡང་རྣམ་པ་དགུར་རིག་པར་བྱ་སྟེ། 
ཆོས་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར་སངས་རྒྱས་ཀྱི་ཆོས་རྣམས་ཞེས་གསུངས་པའོ། 
།བྱང་ཆུབ་སེམས་དཔའ་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
བྱང་ཆུབ་སེམས་དཔའ་རྣམས་ཞེས་གསུངས་པའོ། 
།སྤྱོད་པ་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
བྱང་ཆུབ་སེམས་དཔའི་སྤྱོད་པ་རྣམས་ཞེས་གསུངས་པའོ། 
།རྣམ་པར་དག་པ་ལས་[^484K]སངས་རྒྱས་རྗེས་སུ་དྲན་པ་ནི་གང་གི་ཕྱིར། 
ཕ་རོལ་ཏུ་ཕྱིན་པ་རྣམ་པར་དག་པ་ཞེས་གསུངས་པའོ། 
།ཁྱད་པར་ཅན་ཉིད་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
བྱང་ཆུབ་སེམས་དཔའི་སའི་ཁྱད་པར་ཞེས་གསུངས་པའོ། 
།མི་འཕྲོགས་པ་ཉིད་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
བྱང་ཆུབ་སེམས་དཔའ་[^485K]མི་འཕྲོགས་པ་ཉིད་ཅེས་གསུངས་པའོ། 
།གདམས་ངག་རྗེས་སུ་བསྟན་པ་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
དེ་བཞིན་གཤེགས་པའི་གདམས་ངག་རྗེས་སུ་བསྟན་པ་ཞེས་གསུངས་པའོ། 
།ཡང་དག་པར་ཐོབ་པར་བྱེད་པ་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
སེམས་ཅན་གྱི་དོན་ཡང་དག་པར་ཐོབ་པར་བྱེད་པ་ཞེས་གསུངས་པའོ། 
།འཇུག་པ་ལས་སངས་རྒྱས་རྗེས་སུ་དྲན་པ་ནི་གང་གི་ཕྱིར། 
དེ་བཞིན་གཤེགས་པའི་ཡེ་ཤེས་ལ་འཇུག་པའི་སྦྱོར་བ་རྗེས་སུ་དྲན་ཞིང་མཆོག་ཏུ་དགའ་བ་ཡིན་ཞེས་གསུངས་པའོ། 
།དེ་ལ་རྗེས་སུ་དྲན་པ་དང་པོ་དང་ལྷན་ཅིག་པའི་དྲན་པ་གཉིས་ནི་སངས་རྒྱས་དང་ཆོས་ལ་སྟེ། 
སངས་རྒྱས་རྣམས་ནི་དེ་འདྲ་སྟེ། 
བདག་ཀྱང་དེ་འདྲ་བར་འགྱུར་རོ་སྙམ་དུ་སེམས་པ་ནི་སངས་རྒྱས་རྗེས་སུ་[^486K]དྲན་པའོ། 
།སངས་རྒྱས་ཀྱི་ཆོས་ཀྱང་རྗེས་སུ་དྲན་པ་ནི་སངས་རྒྱས་ཀྱི་ཆོས་རྗེས་སུ་དྲན་པའི་ཕྱིར་རོ། 
།གཉིས་ནི་དེའི་རིགས་[^487K]ལ་སྟེ། 
བྱང་ཆུབ་སེམས་དཔའ་ལས་སངས་རྒྱས་རྗེས་སུ་དྲན་པ་ནི་བྱང་ཆུབ་སེམས་དཔའ་རྗེས་སུ་དྲན་པའི་ཕྱིར་རོ། 
།སྤྱོད་པ་ལས་སངས་རྒྱས་རྗེས་སུ་དྲན་པ་ནི་བྱང་ཆུབ་སེམས་དཔའི་སྤྱོད་པ་རྗེས་སུ་དྲན་པའི་ཕྱིར་ཏེ། 
གོ་རིམས་བཞིན་ནོ། 
།ལྷག་མ་རྣམ་པར་དག་པ་ལས་སངས་རྒྱས་རྗེས་སུ་དྲན་པ་ནི་ཕ་རོལ་ཏུ་ཕྱིན་པ་རྣམ་པར་དག་པ་རྗེས་སུ་དྲན་པའི་ཕྱིར་རོ། 
།ཁྱད་པར་ཅན་ཉིད་ལས་སངས་རྒྱས་རྗེས་སུ་དྲན་པ་ནི་བྱང་ཆུབ་སེམས་དཔའི་སའི་ཁྱད་པར་རྗེས་སུ་དྲན་པའི་ཕྱིར་རོ། 
།མི་འཕྲོགས་པ་ཉིད་ལས་སངས་རྒྱས་རྗེས་སུ་དྲན་པ་ནི་བྱང་ཆུབ་སེམས་དཔའི་མི་འཕྲོགས་པ་ཉིད་རྗེས་སུ་དྲན་པའི་ཕྱིར་རོ། 
།གདམས་ངག་རྗེས་སུ་བསྟན་པ་ལས་སངས་རྒྱས་རྗེས་སུ་དྲན་པ་ནི། 
དེ་བཞིན་གཤེགས་པའི་གདམས་ངག་རྗེས་སུ་བསྟན་པ་རྗེས་སུ་དྲན་པའི་ཕྱིར་རོ། 
།ཡང་དག་པར་ཐོབ་པར་བྱེད་པ་ལས་སངས་རྒྱས་རྗེས་སུ་དྲན་པ་ནི་སེམས་ཅན་གྱི་[^488K]དོན་ཡང་དག་པར་ཐོབ་པར་བྱེད་པ་རྗེས་སུ་དྲན་པའི་ཕྱིར་རོ། 
།འཇུག་པ་ལས་སངས་རྒྱས་རྗེས་སུ་དྲན་པ་ནི་དེ་བཞིན་གཤེགས་པའི་ཡེ་ཤེས་ལ་འཇུག་པའི་སྦྱོར་བ་རྗེས་སུ་དྲན་པའི་ཕྱིར་རོ། 
།རབ་ཏུ་ཕྱེ་བ་གང་ཡིན་པ་དེ་ནི་བྱང་ཆུབ་སེམས་དཔའི་རིགས་ཀྱི་སྤྱོད་པའོ། 
།ཇི་ལྟ་བུས་རབ་ཏུ་ཕྱེ་བ་དེ་ནི་རྗེས་སུ་དྲན་པ་རྣམས་སུ་རིག་པར་བྱའོ། 
།གང་གིས་རབ་ཏུ་ཕྱེ་ཞེ་ན། 
དེ་ནི་ཕ་རོལ་ཏུ་ཕྱིན་པ་རྣམ་པར་དག་པས་རབ་ཏུ་ཕྱེ་བའོ། 
།བྱང་ཆུབ་སེམས་དཔའི་སྤྱོད་པ་དེ་ཇི་ལྟར་རབ་ཏུ་ཕྱེ་ཞེ་ན། 
སའི་ཁྱད་པར་དུ་འགྲོ་བ་དང་། 
སའི་མཐར་ཕྱིན་པར་འགྲོ་བ་དང། 
དེ་ལ་གདམས་ངག་མ་ལུས་པར་[^489K]རྙེད་པ་དང་། 
འབྲས་བུར་ཡོད་པར་སེམས་ཅན་གྱི་དོན་ལ་སྦྱོར་བ་དང་། 
དེ་བཞིན་གཤེགས་པའི་ས་ལ་འཇུག་པའི་སྦྱོར་བས་[^490K]རབ་ཏུ་ཕྱེ་བའོ། 
།འདིར་ཡང་སྤྱོད་པ་ལ་སངས་རྒྱས་རྗེས་སུ་དྲན་པ་ནི་ཡན་ལག་དང་། 
ཉེ་བའི་ཡན་ལག་ཏུ་རིག་པར་བྱའོ། 
།དེའི་འོག་ཏུ་དེ་ལྟར་བྱུང་བ་ན་ཐོབ་པའི་དམིགས་པའི་དབང་དུ་མཛད་ནས་ཕྱིར་ཞིང་མཆོག་ཏུ་དགའ་བ་དང་ལྡན་པ་ཡིན་ཏེ། 
བདག་ནི་སོ་སོའི་སྐྱེ་བོ་ཐམས་ཅད་ཀྱི་ཡུལ་ལས་ཕྱིར་ལོག་གོ་ཞེས་རྒྱ་ཆེར་གསུངས་ཏེ། 
སོ་སོའི་སྐྱེ་བོ་ལོངས་སྤྱོད་ལས་ཕྱིར་ལོག་པའི་ཕྱིར་རོ། 
།ཕྱིར་ལོག་པ་དེ་ཡང་རྣམ་པ་དགུ་སྟེ། 
འཇུག་པས་ཕྱིར་ལོག་པ་ནི་གང་གི་ཕྱིར། 
བདག་ནི་སངས་རྒྱས་དང་ཉེ་བ་ལ་ཞུགས་སོ་ཞེས་གསུངས་པའོ། 
།རིང་བའི་དངོས་པོས་ཕྱིར་ལོག་པ་ནི་གང་གི་ཕྱིར། 
བདག་ནི་བྱིས་པ་སོ་སོའི་སྐྱེ་བོའི་ས་ལས་རིང་དུ་གྱུར་ཏོ་ཞེས་གསུངས་པའོ། 
།ཉེ་བའི་དངོས་པོས་ཕྱིར་ལོག་པ་ནི་གང་གི་ཕྱིར། 
བདག་ནི་ཡེ་ཤེས་ཀྱིས་དང་ཉེ་བར་གྱུར་ཏོ་ཞེས་གསུངས་པའོ། 
།རྒྱུན་ཆད་པས་ཕྱིར་ལོག་པ་ནི་གང་གི་ཕྱིར། 
བདག་ནི་ངན་སོང་ངན་འགྲོ་ལོག་པར་ལྟུང་བ་ཐམས་ཅད་ཀྱི་རྒྱུན་ཆད་པའོ་ཞེས་གསུངས་པའོ། 
།སྟོན་པས་ཕྱིར་ལོག་པ་ནི་གང་གི་ཕྱིར། 
བདག་ནི་སེམས་ཅན་ཐམས་ཅད་ཀྱི་སྟོན་པར་གྱུར་ཏོ་ཞེས་གསུངས་པའོ། 
།མཐོང་བ་དང་ཉེ་བས་ཕྱིར་ལོག་པ་ནི་གང་གི་ཕྱིར། 
བདག་ནི་དེ་བཞིན་གཤེགས་པ་མཐོང་བ་དང་ཉེ་བར་གྱུར་ཏོ་ཞེས་གསུངས་པའོ། 
།འབྱུང་བས་ཕྱིར་ལོག་པ་ནི་གང་གི་ཕྱིར། 
བདག་ནི་སངས་རྒྱས་ཀྱི་ཡུལ་ལ་ཡང་བྱུང་ངོ་ཞེས་གསུངས་པའོ། 
།མཉམ་པ་ཉིད་ཀྱི་[^491K]ཕྱིར་ལོག་པ་ནི་གང་གི་ཕྱིར། 
བདག་ནི་བྱང་ཆུབ་སེམས་དཔའ་ཐམས་ཅད་ཀྱི་མཉམ་པ་ཉིད་དང་ལྡན་པར་གྱུར་ཏོ་ཞེས་གསུངས་པའོ། 
།བྲལ་བས་ཕྱིར་ལོག་པ་ནི་གང་གི་[^492K]ཕྱིར། 
བདག་ནི་འཇིགས་པ་[^493K]དང་། 
བག་ཚ་བ་དང་བྲལ་ལོ་ཞེས་གསུངས་པའོ། 
།དེ་ལ་གཅིག་སྟེ་འཇུག་པས་ཕྱིར་ལོག་པ་ནི་ལོངས་སྤྱོད་མི་འདྲ་བས་རབ་ཏུ་ཕྱེ་བའོ། 
།གཉིས་ཏེ་རིང་བའི་དངོས་པོས་ཕྱིར་ལོག་པ་དང་། 
ཉེ་བའི་དངོས་པོས་ཕྱིར་ལོག་པ་ནི་ལུས་མི་འདྲ་བར་རབ་ཏུ་ཕྱེ་བའོ། 
།ལྷག་མ་དྲུག་པོ་རྒྱུན་ཆད་པས་ཕྱིར་ལོག་པ་དང་། 
སྟོན་པས་ཕྱིར་ལོག་པ་དང་། 
མཐོང་བ་དང་ཉེ་བས་ཕྱིར་ལོག་པ་དང་། 
འབྱུང་བས་ཕྱིར་ལོག་པ་དང་། 
མཉམ་པ་ཉིད་ཀྱིས་[^494K]ཕྱིར་ལོག་པ་དང་། 
བྲལ་བས་ཕྱིར་ལོག་པ་ནི་སྒྲུབ་པ་མི་འདྲ་བ་ཉིད་དང་། 
གཅིག་གི་གྲོགས་སུ་གཅིག་གྱུར་པའི་དངོས་པོ་[^495K]མི་འདྲ་བ་ཉིད་དང་། 
གཞན་གྱི་དབང་དུ་གྱུར་པ་མི་འདྲ་བ་ཉིད་དང་། 
ཡུལ་མི་འདྲ་བ་ཉིད་དང་། 
འཚོ་བ་མི་འདྲ་བ་ཉིད་དང་། 
ཕུན་སུམ་ཚོགས་པ་མི་འདྲ་བ་ཉིད་ཀྱིས་རབ་ཏུ་ཕྱེ་བ་སྟེ། 
གོ་རིམས་བཞིན་ནོ། 
།དེ་ལ་འཇིགས་པ་ནི་མི་འདོད་པར་ལྟུང་[^496K]དུ་དོགས་པ་སྟེ། 
སེམས་པ་ཡིད་མི་བདེ་བ་དང་མཚུངས་པར་ལྡན་པའོ། 
།དེ་ཡང་སེམས་དང་ལུས་འགྱུར་བར་བྱེད་པའི་བྱེ་བྲག་གིས་དངང་བ་དང་བག་ཚ་བ་ཞེས་བྱའོ། 
།དེའི་འོག་ཏུ་འཇིགས་པ་[^497K]དེ་དག་གང་ཡིན་པ་དང་། 
ཇི་ལྟར་དེ་གཞི་དང་བྲལ་བ་དང་མེད་པ་དེ་སྟོན་ཏེ། 
ཀྱེ་རྒྱལ་བའི་སྲས་དག་ཇི་ལྟར་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་རབ་ཏུ་དགའ་བ་འདི་ཐོབ་མ་ཐག་ཏུ་འཇིགས་པ་གང་དག་ཡིན་པ་འདི་ལྟ་སྟེ། 
འཚོ་བ་[^498K]མེད་པས་འཇིགས་པའམ[^499K]། 
ཚིགས་སུ་བཅད་པ་[^500K]མེད་པས་འཇིགས་པའམ། 
འཆི་བས་འཇིགས་པའམ། 
ངན་འགྲོས་འཇིགས་པའམ། 
འཁོར་གྱི་ནང་དུ་བག་ཚ་བས་འཇིགས་པ་དེ་དག་ཐམས་ཅད་དེ་ལ་མེད་པ་ཡིན་ནོ། 
།དེ་ཅིའི་ཕྱིར་ཞེ་ན། 
འདི་ལྟར་དེ་ནི་བདག་གི་འདུ་ཤེས་དང་བྲལ་བས། 
བདག་ཕོངས་པར་[^501K]སེམས་པ་ཡང་མེད་ན། 
ཡོ་བྱད་ཐམས་ཅད་ལ་ཕོངས་པར་[^502K]སེམས་པ་ལྟ་ག་ལ་ཡོད་དེ། 
དེའི་ཕྱིར་དེ་ལ་འཚོ་བ་མེད་པས་འཇིགས་པ་མེད་པ་ཡིན་ནོ། 
།དེ་ནི་སུ་ལས་ཀྱང་རིམ་གྲོར་བྱ་བ་ཅུང་ཟད་ཙམ་ཡང་རེ་བ་མེད་ཀྱི། 
གཞན་དུ་ན་བདག་ཉིད་ཀྱིས་སེམས་ཅན་དེ་དག་ལ་ཡོ་བྱད་མང་པོ་ཐམས་ཅད་ཀྱིས་བསྡུ་བར་བྱའོ་སྙམ་དུ་སེམས་ཏེ། 
དེའི་ཕྱིར་དེ་ལ་ཚིགས་སུ་བཅད་པ་མེད་པས་འཇིགས་པ་མེད་པ་ཡིན་ནོ། 
།དེ་བདག་ཏུ་ལྟ་བ་དང་བྲལ་བས་[^503K]བདག་གི་འདུ་ཤེས་མེད་དེ། 
དེའི་ཕྱིར་དེ་ལ་འཆི་བས་འཇིགས་པ་མེད་པ་ཡིན་ནོ། 
།བདག་ཤི་ནས་ཀྱང་གདོན་མི་ཟ་བར་སངས་རྒྱས་དང་། 
བྱང་ཆུབ་སེམས་དཔའ་དག་དང་མི་འབྲལ་བར་འགྱུར་རོ་སྙམ་སྟེ། 
དེའི་ཕྱིར་དེ་ལ་ངན་འགྲོས་འཇིགས་པ་མེད་པ་ཡིན་ནོ། 
།བདག་གི་བསམ་པ་དང་མཚུངས་པ་ཡང་འཇིག་རྟེན་ན་སུ་ཡང་མེད་ན། 
ཆེས་ལྷག་པར་ལྟག་ལ་ཡོད་[^504K]སྙམ་སྟེ། 
དེའི་ཕྱིར་དེ་ལ་འཁོར་གྱི་ནང་དུ་བག་ཚ་བའི་འཇིགས་པ་མེད་པ་ཡིན་ནོ་ཞེས་བྱའོ། 
།འདི་དག་ནི་སའི་མི་མཐུན་པའི་ཕྱོགས་ཡིན་པའི་ཕྱིར་དང་། 
སའི་ལེགས་པའི་ཁྱད་པར་ཡོངས་སུ་བསྟན་པའི་ཕྱིར་རོ། 
།འཇིགས་པ་དེ་དག་ལས་དང་པོ་དང་། 
གཉིས་པ་དང་། 
ཐ་མ་དང་། 
གསུམ་ནི་ལུས་དང་། 
ངག་དང་། 
སེམས་ཀྱིས་མྱོང་བའི་གནས་ཡིན་ནོ། 
།གསུམ་པ་དང་བཞི་པ་ནི་འདོད་པ་དང་མི་འདོད་པ་བདེ་འགྲོ་དང་ངན་འགྲོའི་ལུས་དང་འབྲལ་བ་དང་། 
འཕྲད་པའི་གནས་ཡིན་པས་ལུས་ཀྱི་གནས་ཏེ། 
དེའི་ཕྱིར་ལྔ་ཁོ་ནའོ། 
།བརྡེག་པ་དང་བཅིང་བ་ལ་སོགས་པའི་འཇིགས་པ་[^505K]རྣམས་ཀྱང་འདི་དག་གི་ནང་དུ་འདུས་པའི་ཕྱིར་རོ། 
།འཇིགས་པའི་གཞི་ནི་མདོར་བསྡུ་ན་གཉིས་སུ་བསྟན་ཏེ། 
ལེག་པའི་ཤེས་བྱ་ལ་མངོན་པར་ཞེན་པའི་འདུ་ཤེས་དང་། 
ལྟ་བ་དང་། 
སྲེད་པ་ལ་མངོན་པར་ཞེན་པའི་མཚན་ཉིད་དང་། 
དགེ་བའི་རྩ་བ་ཆུང་བ་ཉིད་དེ། 
དེའི་གཉེན་པོ་ནི་འདི་ལྟར་དེ་ནི་བདག་གི་[^506K]འདུ་ཤེས་དང་བྲལ་བས། 
བདག་ལ་ཕངས་པར་སེམས་པ་ཡང་མེད་ན། 
ཡོ་བྱད་ཐམས་ཅད་ལ་ཕངས་པར་སེམས་པ་ལྟག་ལ་ཡོད་ཅེས་བྱ་བ་དང་། 
དེ་ནི་སུ་ལས་ཀྱང་རིམ་གྲོར་བྱ་བ་[^507K]ཅུང་ཟད་ཙམ་ཡང་རེ་བ་མེད་ཀྱི། 
གཞན་དུ་ན་བདག་ཉིད་ཀྱིས་སེམས་ཅན་དེ་དག་ལ་ཡོ་བྱད་མང་པོ་ཐམས་ཅད་ཀྱིས་[^508K]སྡུད་པར་བྱའོ་སྙམ་དུ་སེམས་ཞེས་བྱ་བ་དང་། 
དེ་བདག་ཏུ་ལྟ་བ་དང་བྲལ་བས་བདག་གི་འདུ་ཤེས་མེད་ཅེས་བྱ་བ་དང་། 
བདག་ཤི་ནས་ཀྱང་གདོན་མི་ཟ་བར་སངས་རྒྱས་དང་། 
བྱང་ཆུབ་སེམས་དཔའ་དག་དང་མི་བྲལ་བར་[^509K]འགྱུར་སྙམ་ཞེས་བྱ་བ་དང་བདག་གི་བསམ་པ་དང་མཚུངས་པ་ཡང་འཇིག་རྟེན་ན་སུ་ཡང་མེད་ན། 
ཆེས་ལྷག་པ་ལྟ་ག་ལ་[^510K]ཡོད་སྙམ་ཞེས་བྱ་བའོ[^511K]། 
།ཀྱེ་རྒྱལ་བའི་སྲས་དག་དེ་ལྟར་འཇིགས་པ་དང་། 
དངང་བ་[^512K]དང་། 
བག་ཚ་བ་དང་། 
སྤུ་ཟིང་ཞེས་བྱེད་པ་མེད་པའི་བྱང་ཆུབ་སེམས་དཔའ་ནི་སྙིང་རྗེ་ཆེན་པོ་སྔོན་དུ་འགྲོ་བའི་ཕྱིར་ལྷག་པའི་བསམ་པ་མ་ཉམས་པ་དང་། 
མི་དམའ་བས་དགེ་བའི་རྩ་བ་ཐམས་ཅད་ཡང་དག་པར་བསྡུ་བའི་ཕྱིར་རབ་ཏུ་སྦྱོར་བར་བྱེད་དེ་ཞེས་བྱ་བ་ལ་དེ་ལྟར་འཇིགས་པ་[^513K]དང་། 
དངང་བ་[^514K]དང་། 
བག་ཆ་བ་དང་། 
སྤུ་ཟིང་ཞེས་བྱེད་པ་མེད་ཅེས་བྱ་བས་ནི་སྔར་འཇིགས་པ་[^515K]བསྟན་པ་ཉིད་ཀྱི་[^516K]ལུས་འབྱུང་བའི་བྱེ་བྲག་ཅན་སྟོན་ཏོ། 
།མ་[^517K]ཉམས་པ་དང་མི་ཉམས་ཞེས་བྱ་བ་ནི་ཉོན་མོངས་པ་དང་། 
ཐེག་པ་དམན་པ་ཡིད་ལ་བྱེད་པ་དང་མ་འདྲེས་པའི་ཕྱིར་རོ། 
།དགེ་བའི་རྩ་བ་ཐམས་ཅད་ཡང་དག་པར་བསྡུ་བའི་ཕྱིར་ཞེས་བྱ་བ་ནི་གང་དག་ས་དེས་བསྡུས་པ་རྣམས་སོ[^518K]། 
།སྦྱོར་བར་བྱེད་པ་དེ་ཡང་ཇི་ལྟ་བུ་ཞེ་ན། 
བསམ་པ་ཕུན་སུམ་ཚོགས་པ་དང་། 
སྦྱོར་བ་ཕུན་སུམ་ཚོགས་པ་དང་། 
ཡོངས་སུ་བསྔོ་བ་ཕུན་སུམ་ཚོགས་པ་དང་། 
ཕུན་སུམ་ཚོགས་པ་རྣམ་པ་གསུམ་གྱིས་ཏེ། 
དེ་ནི་བཅུ་པ་གསུམ་གྱིས་སྟོན་ཏོ། 
།དད་པའི་དབང་གི་ཕྱིར་དང་། 
དང་བ་མང་བའི་ཕྱིར་དང་། 
མོས་པ་རྣམ་པར་དག་པའི་ཕྱིར་དང་། 
སྲིད་པར་འཛིན་པ་མང་བའི་ཕྱིར་དང་། 
སྙིང་བརྩེ་བ་དང་། 
སྙིང་རྗེ་མངོན་པར་བསྒྲུབ་པའི་[^519K]ཕྱིར་དང་། 
བྱམས་པ་ཆེན་པོ་དང་ལྡན་པའི་ཕྱིར་དང་། 
ཡིད་ཡོངས་སུ་མི་སྐྱོ་བའི་ཕྱིར་དང་། 
ངོ་ཚ་ཤེས་ཤིང་ཁྲེལ་ཡོད་པའི་རྒྱན་གྱི་ཕྱིར་དང་། 
བཟོད་ཅིང་དེས་པ་དང་ལྡན་པའི་ཕྱིར་དང་། 
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་བསྟན་པ་ལ་གུས་ཤིང་རིམ་གྲོ་བྱེད་པ་མང་བའི་ཕྱིར་ཞེས་བྱ་བ་བཅུ་པ་འདིས་ནི་བསམ་པ་ཕུན་སུམ་ཚོགས་པ་སྟོན་ཏོ། 
།དེ་ལ་དངོས་པོ་གང་དག་ལ་དད་པ་དེ་དབང་དུ་བྱེད་པ་དེའི་བྱེ་བྲག་གིས་དབང་དེ་རྣམ་པ་དགུར་རིག་པར་བྱ་སྟེ། 
དཀོན་མཆོག་གསུམ་པོ་དག་ལ་དང་བའི་དད་པའི་དབང་ནི་གང་གི་ཕྱིར་དང་བ་མང་བའི་ཕྱིར་ཞེས་གསུངས་པའོ། 
།བདག་གིས་[^520K]རྟོགས་པ་ལ་རྣམ་པར་དག་པའི་དད་པའི་དབང་ནི་གང་གི་ཕྱིར། 
མོས་པ་རྣམ་པར་དག་པའི་[^521K]ཕྱིར་ཞེས་གསུངས་པའོ། 
།གཞན་གྱིས་རྟོགས་པ་ལ་སྲིད་པར་འཛིན་པའི་དད་པའི་དབང་ནི་གང་གི་[^522K]ཕྱིར་སྲིད་པར་འཛིན་པ་མང་བའི་ཕྱིར་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱ་བའི་ཕྱིར་བརྩེ་བ་དང་། 
སྙིང་རྗེའི་དད་པའི་དབང་དང་། 
བྱམས་པའི་དད་པའི་དབང་ནི་གང་གི་ཕྱིར། 
སྙིང་བརྩེ་བ་དང་། 
སྙིང་རྗེ་མངོན་པར་བསྒྲུབ་པའི་[^523K]ཕྱིར་དང་། 
བྱམས་པ་ཆེན་པོ་དང་ལྡན་པའི་ཕྱིར་ཞེས་གསུངས་པ་སྟེ། 
སྙིང་བརྩེ་བ་དང་། 
སྙིང་རྗེ་ནི་སྡུག་བསྔལ་སེལ་བའི་རྣམ་པ་ཡིན་ནོ། 
།མངོན་པར་སྒྲུབ་པ་ནི་ཕྱིར་ཞིང་མངོན་སུམ་དུ་བྱེད་པར་རིག་པར་བྱའོ། 
།བྱམས་པ་ནི་བདག་གིས་དེ་དག་བསྐྱབ་བོ་སྙམ་པའི་རྣམ་པ་དེ་ལྟ་བུ་ཡིན་ནོ། 
།དེ་ཡོངས་སུ་སྨིན་པར་བྱ་བ་དེ་ལྟ་བུ་ཚེ་རབས་དུ་མར་རབ་ཏུ་བསྒྲུབས་པའི་ཕྱིར་ཡུན་རིང་དུ་འཁོར་བར་ཁས་བླངས་པས་ཡོངས་སུ་མི་སྐྱོ་བའི་དད་པའི་དབང་ནི་གང་གི་ཕྱིར། 
ཡིད་ཡོངས་སུ་མི་སྐྱོ་བའི་ཕྱིར་ཞེས་གསུངས་པའོ། 
།ཉོན་མོངས་པ་ཅན་མ་ཡིན་པར་འཁོར་བར་བྱ་བའི་ཕྱིར། 
སེར་སྣ་ལ་སོགས་པ་ཕ་རོལ་ཏུ་ཕྱིན་པའི་མི་མཐུན་པའི་ཕྱོགས་ཀྱི་ཆོས་ལ་འཛེམ་པས་[^524K]ཆུ་གང་དང་ངོ་ཚ་ཤེས་ཤིང་ཁྲེལ་ཡོད་པའི་དད་པའི་དབང་ནི་གང་གི་ཕྱིར། 
ངོ་ཚ་ཤེས་ཤིང་ཁྲེལ་ཡོད་པའི་རྒྱན་གྱི་ཕྱིར་ཞེས་གསུངས་པའོ། 
།ཆོས་མཐུན་པ་ལ་རྣམ་པར་ཐོ་མི་འཚམས་པས་[^525K]དེས་པའི་དད་པའི་དབང་ནི་གང་གི་ཕྱིར་བཟོད་ཅིང་དེས་པ་དང་ལྡན་པའི་ཕྱིར་ཞེས་གསུངས་པའོ། 
།དེ་ལ་བསྟི་སྟང་བྱེད་པས་བསྟན་པ་ལ་གུས་པའི་དད་པའི་དབང་ནི་གང་གི་ཕྱིར། 
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བསྟན་པ་ལ་གུས་ཤིང་རིམ་གྲོ་བྱེད་པའི་ཕྱིར་ཞེས་གསུངས་པའོ། 
།ཐ་མའི་གསུམ་པོས་ནི་གང་གིས་ཏེ་ཕ་རོལ་ཏུ་ཕྱིན་པ་རྣམས་དང་། 
གང་དག་གིས་ཏེ་གྲོགས་དག་དང་། 
གང་ལ་སྟེ་བསྟན་པ་ལ་རབ་ཏུ་སྦྱོར་བ་དེ་ཡོངས་སུ་བསྟན་ཏོ། 
།དེ་ལྟ་བུ་རེ་ཞིག་བསམ་པ་ཕུན་སུམ་ཚོགས་པས་བརྩོན་པར་བྱེད་པའོ། 
།སྦྱོར་བ་ཕུན་སུམ་ཚོགས་པ་ཇི་ལྟ་བུ་ཞེ་ན། 
ཉིན་མཚན་དུ་དགེ་བའི་རྩ་བ་སོགས་པས་མི་ངོམས་པའི་ཕྱིར་དང་། 
དགེ་བའི་བཤེས་གཉེན་ལ་བརྟེན་པའི་ཕྱིར་དང་། 
ཆོས་ཀྱི་[^526K]ཀུན་དགའ་ལ་དགའ་བའི་ཕྱིར་དང་། 
མང་དུ་ཐོས་པ་ཚོལ་བས་[^527K]ངོམས་མི་མྱོང་བའི་ཕྱིར་དང་། 
ཇི་སྐད་ཐོས་པའི་ཆོས་ལ་ཚུལ་བཞིན་རྟོགས་པའི་ཕྱིར་དང་། 
ཡིད་གནས་མེད་པའི་ཕྱིར་དང་། 
རྙེད་པ་དང། 
བཀུར་སྟི་དང་། 
ཚིགས་སུ་བཅད་པ་ལ་ཆགས་པ་མེད་པའི་ཕྱིར་དང་། 
ཡོ་བྱད་ལ་ཕངས་པར་སེམས་ཤིང་མངོན་པར་དགའ་བ་མེད་པའི་ཕྱིར་དང་། 
སེམས་བསྐྱེད་པ་[^528K]རིན་པོ་ཆེ་ལྟ་བུ་ངོམས་པ་མེད་པར་མངོན་པར་བསྒྲུབ་པའི་[^529K]ཕྱིར་ཞེས་བྱ་བ་འདིས་སྦྱོར་བ་ཕུན་སུམ་ཚོགས་པ་སྟོན་ཏོ། 
།དགེ་བའི་རྩ་བ་སོགས་པ་ལ་རྒྱུན་མི་འཆད་པར་མངོན་པར་བརྩོན་པ་ཉིད་ནི་གང་གི་ཕྱིར། 
ཉིན་མཚན་དུ་དགེ་བའི་རྩ་བ་སོགས་པས་མི་ངོམས་པའི་ཞེས་གསུངས་པའོ། 
།སོགས་པ་དེ་ཡང་རྣམ་པ་བརྒྱད་དུ་རིག་པར་བྱ་སྟེ། 
ཆུད་མི་ཟ་བར་བྱ་བའི་ཕྱིར་བསྙེན་བཀུར་བྱེད་པ་སོགས་པ་ནི་གང་གི་ཕྱིར། 
དགེ་བའི་བཤེས་གཉེན་ལ་བརྟན་པའི་[^530K]ཕྱིར་ཞེས་གསུངས་པའོ། 
།དེ་ནས་འབེལ་བའི་གཏམ་རྣམ་པར་གཏན་ལ་འབེབས་པའི་དགའ་བས་ཆོས་ཀྱི་ཀུན་[^531K]དགའ་བ་སོགས་པ་ནི་གང་གི་ཕྱིར། 
ཆོས་ཀྱི་ཀུན་དགའ་ལ་དགའ་བའི་ཕྱིར་ཞེས་གསུངས་པའོ། 
།མང་དུ་ཐོས་པ་ལ་སོགས་པ་ནི་[^532K]གང་གི་ཕྱིར། 
མང་དུ་ཐོས་པ་[^533K]ཚོལ་བ་ལ་ངོམས་མི་མྱོང་བའི་ཕྱིར་ཞེས་གསུངས་པའོ། 
།རྟོག་པ་ལ་སོགས་པ་ནི་གང་གི་ཕྱིར། 
ཇི་སྐད་ཐོས་པའི་ཆོས་ལ་ཚུལ་བཞིན་རྟོག་པའི་[^534K]ཕྱིར་ཞེས་གསུངས་པའོ། 
།གནས་མེད་པ་ལ་སོགས་པ་ནི་གང་གི་ཕྱིར། 
ཡིད་གནས་མེད་པའི་ཕྱིར་ཞེས་གསུངས་པའོ། 
།མང་དུ་ཐོས་པ་ལ་སོགས་པ་གསུམ་བཤད་མ་ཐག་པ་གསུམ་པོ་དེ་དག་ནི་ཐོས་པ་དང་། 
བསམ་པ་[^535K]དང་བསྒོམ་པ་[^536K]རྣམས་དང་གོ་རིམས་བཞིན་ནོ། 
།གནས་མེད་པ་ནི་འདིར་བསམ་གཏན་གྱི་རོ་མྱང་བ་མེད་པར་རིག་པར་བྱའོ། 
།བྱང་ཆུབ་སེམས་དཔའི་བསླབ་པ་རྣམས་ལ་བར་དུ་གཅོད་པ་[^537K]ཡོངས་སུ་སྤང་བའི་[^538K]ཕྱིར། 
རྙེད་པ་དང་། 
བཀུར་སྟི་ཐོབ་པ་དང་། 
མ་ཐོབ་པ་ལ་ལྷག་པར་ཆགས་པ་[^539K]མངོན་པར་དགའ་བ་མེད་པ་སོགས་པ་ནི་གང་གི་ཕྱིར། 
རྙེད་པ་དང་། 
བཀུར་སྟི་དང་། 
ཚིགས་སུ་བཅད་པ་ལ་ཆགས་པ་མེད་པའི་ཕྱིར་དང་། 
ཡོ་བྱད་ལ་ཕངས་པར་སེམས་ཤིང་མངོན་པར་དགའ་བ་མེད་པའི་ཕྱིར་ཞེས་གསུངས་པའོ། 
།འཇིག་རྟེན་ལས་འདས་པའི་སེམས་རྒྱུན་མི་འཆད་པར་མངོན་དུ་བྱེད་པས་རིན་པོ་ཆེ་ལྟ་བུའི་སེམས་སོགས་པ་ནི་གང་གི་ཕྱིར། 
སེམས་བསྐྱེད་པ་རིན་པོ་ཆེ་ལྟ་བུ་ངོམས་པ་མེད་པར་མངོན་པར་བསྒྲུབ་པའི་[^540K]ཕྱིར་ཞེས་གསུངས་པ་སྟེ། 
དེ་ལྟ་བུ་ནི་སྦྱོར་བ་ཕུན་སུམ་ཚོགས་པས་བརྩོན་པར་བྱེད་པའོ། 
།[^541K]ཡོངས་སུ་བསྔོ་བ་ཕུན་སུམ་ཚོགས་པས་བརྩོན་པར་བྱེད་པ་ཇི་ལྟ་བུ་ཞེ་ན། 
ཐམས་ཅད་མཁྱེན་པའི་ས་མངོན་པར་འདོད་པའི་ཕྱིར་དང་། 
དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་དག་ལ་ལྷག་པར་དམིགས་པའི་ཕྱིར་དང་། 
ཕ་རོལ་ཏུ་ཕྱིན་པ་ཆགས་པ་མེད་པ་ཡོངས་སུ་ཚོལ་བའི་ཕྱིར་དང་། 
སྒྱུ་དང་གཡོ་ཡོངས་སུ་སྤངས་པའི་ཕྱིར་དང་། 
ཇི་སྐད་སྨྲས་པ་དེ་ལྟར་བྱེད་པའི་ཕྱིར་དང་། 
རྟག་ཏུ་རྒྱུན་མི་འཆད་པར་བདེན་པའི་ཚིག་ལྷུར་ལེན་པའི་ཕྱིར་དང་། 
དེ་བཞིན་གཤེགས་པའི་རིགས་སུན་པར་མི་བྱེད་པའི་ཕྱིར་དང་། 
བྱང་ཆུབ་སེམས་དཔའི་བསླབ་པ་མི་གཏོང་བ་དང་། 
རིའི་དབང་པོའི་རྒྱལ་པོ་[^542K]ལྟར་ཐམས་ཅད་མཁྱེན་པ་ཉིད་ཀྱི་[^543K]སེམས་མི་གཡོས་པའི་ཕྱིར་དང་། 
འཇིག་རྟེན་པའི་བྱ་བ་ཐམས་ཅད་ཀྱང་མི་འདོད་ལ། 
འཇིག་རྟེན་ལས་འདས་པའི་ལམ་དང་ཡང་ལྡན་པའི་ཕྱིར་དང་། 
བྱང་ཆུབ་ཀྱི་ཡན་ལག་གི་ཚོགས་སོགས་པ་ལ་ཆོག་མི་ཤེས་པའི་ཕྱིར་དང་། 
རྟག་ཏུ་རྒྱུན་མི་འཆད་པར་གོང་ནས་གོང་དུ་ཁྱད་པར་དུ་འཕགས་པ་ཡོངས་སུ་ཚོལ་བའི་ཕྱིར་རོ་ཞེས་བྱ་བ་འདིས་ནི་ཡོངས་སུ་བསྔོ་བ་ཕུན་སུམ་ཚོགས་པ་སྟོན་ཏོ། 
།དེ་ལ་ཐམས་ཅད་མཁྱེན་པའི་ས་མངོན་པར་འདོད་པ་ནི་ཡན་ལག་གོ། 
།དེ་བཞིན་གཤེགས་པའི་སྟོབས་ལ་དམིགས་པས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
རྣམ་པར་དག་པས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
ཡོངས་སུ་སྤོང་བས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
ཇི་སྐད་སྨྲས་པ་དེ་ལྟར་བྱེད་པ་ཉིད་ཀྱིས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
རྗེས་སུ་སྲུང་བས་[^544K]ཐམས་ཅད་མཁྱེན་པའི་ས་མངོན་པར་འདོད་པ་དང་། 
རིགས་སུན་པར་མི་བྱེད་པས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
མི་གཏོང་བས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
མི་གཡོས་པས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
མི་འདོར་ལ་ལྡན་པ་ཉིད་ཀྱིས་[^545K]ཐམས་ཅད་མཁྱེན་པའི་ས་མངོན་པར་འདོད་པ་དང་། 
སོགས་པས་ཐམས་ཅད་མཁྱེན་པའི་ས་མངོན་པར་འདོད་པ་དང་། 
ཡོངས་སུ་ཚོལ་བས་ཐམས་ཅད་མཁྱེན་པའི་ས་མངོན་པར་འདོད་པ་ནི་ཉེ་བའི་ཡན་ལག་གོ། 
།དེ་ལ་ཐམས་ཅད་མཁྱེན་པའི་ས་མངོན་པར་འདོད་པ་ནི་གང་མངོན་པར་འདོད་པའོ། 
།དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་ལ་ལྷག་པར་དམིགས་པ་ཅི་འདྲ་བ་མངོན་པར་འདོད་པའོ། 
།ཕ་རོལ་ཏུ་ཕྱིན་པ་ཆགས་པ་མེད་པ་ཡོངས་སུ་ཚོལ་བ་ནི་ཇི་ལྟར་མངོན་པར་འདོད་པའོ། 
།དེ་དག་ལ་བརྟེན་[^546K]ནས་ཐམས་ཅད་མཁྱེན་པའི་ས་མངོན་པར་འདོད་པ་ལ་སོགས་པ་མངོན་པར་འདོད་པ་གསུམ་རིག་པར་བྱའོ། 
།ཕ་རོལ་ཏུ་ཕྱིན་པ་ཆགས་པ་མེད་པ་ཡོངས་སུ་ཚོལ་བ་སྟེ། 
ཇི་ལྟར་མངོན་པར་འདོད་པ་དེའི་རབ་ཏུ་དབྱེ་བ་ལ་བརྟེན་ནས་མངོན་པར་འདོད་པ་གཞན་རྣམས་རིག་པར་བྱའོ། 
།དེ་ལ་སྦྱིན་པའི་ཕ་རོལ་ཏུ་ཕྱིན་པའི་དྲི་མ་ནི་གཉིས་ཏེ། 
སྒྱུ་དང་གཡོའོ། 
།དེས་སློང་བ་ཟློག་པར་[^547K]བྱེད་ཅིང་ཁས་མི་ལེན་ཏོ། 
།ཇི་སྐད་སྨྲས་པ་བཞིན་དུ་མི་བྱེད་པ་ནི་དེས་ན་ཁས་བླངས་ཀྱང་སྦྱིན་པར་མི་བྱེད་དེ། 
དེ་གཉིས་ཀྱི་[^548K]གཉེན་པོར་སྒྱུ་དང་གཡོ་ཡོངས་སུ་སྤངས་པའི་ཕྱིར་དང་། 
ཇི་སྐད་སྨྲས་པ་དེ་ལྟར་བྱེད་པའི་ཕྱིར་ཞེས་བྱ་བ་གསུངས་སོ། 
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་དྲི་མ་ནི་གཅིག་སྟེ། 
བདེན་པའི་ཚིག་རྗེས་སུ་མི་བསྲུང་བའོ[^549K]། 
།དེས་ནི་ཡང་དག་པར་བླངས་ཏེ་དམ་བཅས་པ་ཡང་ཞིག་པར་བྱེད་ལ། 
ཞིག་པར་བྱས་པ་[^550K]ཡང་འཆབ་པར་བྱེད་དེ། 
དེའི་གཉེན་པོར་རྟག་ཏུ་རྒྱུན་མི་འཆད་པར་བདེན་པའི་ཚིག་ལྷུར་ལེན་པའི་ཕྱིར་ཞེས་བྱ་བ་གསུངས་སོ། 
།བཟོད་པའི་ཕ་རོལ་ཏུ་ཕྱིན་པའི་དྲི་མ་ནི་གཅིག་སྟེ། 
དེ་བཞིན་གཤེགས་པའི་རིགས་སུན་པར་བྱེད་པའོ། 
།ཇི་ལྟར་ན་བྱང་ཆུབ་སེམས་དཔའ་དེ་བཞིན་གཤེགས་པའི་རིགས་སུན་པར་བྱེད་པ་ཡིན་ཞེ་ན། 
གཞན་ལ་རྣམ་པར་ཐོ་འཚམས་པའི་[^551K]ལས་ཀྱིས་སོ། 
།གཞན་ལ་སྙིང་བརྩེ་བའི་ལས་ཅན་ནི་དེ་བཞིན་གཤེགས་པའི་རིགས་ཡིན་ནོ། 
།དེ་བས་གཞན་ལ་རྣམ་པར་ཐོ་འཚམས་པ་[^552K]ནི་དེའི་རིགས་ཅན་གྱི་ལས་ངན་པ་ཡིན་པར་ཤེས་པར་བྱ་སྟེ། 
དེའི་གཉེན་པོར་དེ་བཞིན་གཤེགས་པའི་རིགས་སུན་པར་མི་བྱེད་པའི་ཕྱིར་ཞེས་བྱ་བ་གསུངས་སོ། 
།བརྩོན་འགྲུས་ཀྱི་ཕ་རོལ་ཏུ་ཕྱིན་པའི་དྲི་མ་ནི་གཅིག་སྟེ། 
བྱང་ཆུབ་སེམས་དཔའི་བསླབ་པ་མང་བ་བྱ་དཀའ་བ་དུས་རིང་པོ་ལ་སྤྲོ་བ་ཉམས་པའོ། 
།དེའི་གཉེན་པོར་བྱང་ཆུབ་སེམས་དཔའི་བསླབ་པ་མི་གཏོང་བའི་ཕྱིར་ཞེས་བྱ་བ་གསུངས་སོ། 
།བསམ་གཏན་གྱི་ཕ་རོལ་ཏུ་ཕྱིན་པའི་དྲི་མ་ནི་གཉིས་ཏེ། 
སེམས་རྣམ་པར་གཡེང་བ་དང་། 
དེའི་རྒྱུས་ཟིལ་གྱིས་གནོན་པའོ། 
།དེའི་གཉེན་པོར་རིའི་དབང་པོའི་རྒྱལ་པོ་[^553K]དེ་ལྟར་ཐམས་ཅད་མཁྱེན་པ་ཉིད་ཀྱི་སེམས་མི་གཡོས་པའི་ཕྱིར་ཞེས་བྱ་བ་གསུངས་པའོ། 
།ཤེས་རབ་ཀྱི་ཕ་རོལ་ཏུ་ཕྱིན་པའི་དྲི་མ་ནི་གསུམ་སྟེ། 
འཁོར་བ་དང་མྱ་ངན་ལས་འདས་པ་ལ་ཤིན་ཏུ་མི་ཕྱོགས་ཤིང་མངོན་དུ་ཕྱོགས་པའི་ཕྱིར། 
ཐབས་མི་མཁས་པ་དག་འཇིག་རྟེན་ལས་འདས་པའི་ལམ་མི་[^554K]སྤོགས་པ་དང་། 
ཁྱད་པར་ཐོབ་པས་ཆོག་པར་[^555K]འཛིན་པ་སྟེ། 
དེ་དག་གི་གཉེན་པོར་འཇིག་རྟེན་གྱི་བྱ་བ་ཐམས་ཅད་ཀྱང་མི་འདོར་ལ་འཇིག་རྟེན་ལས་འདས་པའི་ལམ་དང་ལྡན་པའི་ཕྱིར་དང་། 
བྱང་ཆུབ་ཀྱི་ཡན་ལག་གི་ཚོགས་སོགས་པ་ལ་ཆོག་མི་ཤེས་པའི་ཕྱིར་དང་། 
རྟག་ཏུ་རྒྱུན་མི་འཆད་པར་གོང་ནས་གོང་དུ་ཁྱད་པར་དུ་འབོགས་པ་ཡོངས་སུ་ཚོལ་བའི་ཕྱིར་རོ་ཞེས་བྱ་བ་གསུངས་ཏེ་གོ་རིམས་བཞིན་ནོ། 
།དེ་ལྟ་བུ་ནི་ཡོངས་སུ་བསྔོ་བ་ཕུན་སུམ་ཚོགས་པས་ཡང་དག་པར་བརྩོན་པར་བྱེད་པའོ། 
།འདི་ནི་སྦྱོར་བས་བསྟན་པ་[^556K]ཡིན་ཏེ། 
སྦྱོར་བ་ནི་རྣམ་པ་བཞི་སྟེ། 
དད་པ་དང་། 
འདུན་པ་དང་། 
བརྩོན་འགྲུས་དང་། 
ཐབས་སོ། 
།བཅུ་པ་དང་པོ་ལས་དད་པའི་དབང་ཞེས་བྱ་བ་སྟེ། 
དད་པའི་དབང་གིས་ནི་འདུན་པ་ཡང་བསྡུས་པར་འགྱུར་རོ། 
།གཉིས་པ་ལས་ཉིན་མཚན་དུ་དགེ་བའི་རྩ་བ་སོགས་པས་ངོམས་མི་མྱོང་བ་ནི་བརྩོན་འགྲུས་སོ། 
།གསུམ་པ་ལས་ཐམས་ཅད་མཁྱེན་པའི་ས་མངོན་པར་འདོད་པ་ཞེས་བྱ་བ་ལ་སོགས་པ་ནི་ཐབས་ཡིན་ནོ། 
།འདི་ནི་ས་བཤད་པ་འདི་ལ་རབ་ཏུ་གནས་པ་ཞེས་བྱ་སྟེ། 
འདི་ལྟར་འོག་ནས། 
ཀྱེ་རྒྱལ་བའི་སྲས་དག་ས་ཡོངས་སུ་སྦྱོང་བའི་ཆོས་ཀྱི་[^557K]རྣམ་པ་འདི་ལྟ་བུ་དག་དང་ལྡན་པའི་བྱང་ཆུབ་སེམས་དཔའི་ནི་བྱང་ཆུབ་སེམས་དཔའི་ས་རབ་ཏུ་དགའ་བ་ལ་རབ་ཏུ་གནས་པ་ཡིན་ཏེ་ཞེས་གསུངས་པའོ།། 
།།དེ་ལྟར་ས་བཤད་ནས་ས་འདི་ལ་གནས་པ་ཁྱད་པར་གང་གིས། 
ཉན་ཐོས་དང་རང་སངས་རྒྱས་རྣམས་ལས་ཁྱད་པར་དུ་འཕགས་པ་དེ་སྟོན་ཏོ། 
།ཁྱད་པར་དེ་ནི་རྣམ་པ་གསུམ་སྟེ། 
འདུན་པའི་ཁྱད་པར་དང་། 
སྒྲུབ་པའི་ཁྱད་པར་དང་། 
འབྲས་བུའི་ཕན་ཡོན་གྱི་ཁྱད་པར་རོ། 
།དེ་ལ་འདུན་པའི་ཁྱད་པར་ནི་སྨོན་ལམ་ཆེན་པོ་བཅུ་པོ་རྣམས་ཏེ། 
དེ་དག་གིས་[^558K]བཤད་པ་ནི་བྱང་ཆུབ་སེམས་དཔའི་ས་རབ་ཏུ་དགའ་བ་དེ་ལ་གནས་ཤིང་། 
སྨོན་ལམ་ཆེན་པོ་རྣམ་པ་འདི་ལྟ་བུ་འདི་དག་དང་། 
བརྩོན་པ་ཆེན་པོ་དང་། 
མངོན་པར་སྒྲུབ་པ་ཆེན་པོ་དང་། 
མངོན་པར་སྒྲུབ་པའོ[^559K]། 
།འདི་ལྟ་སྟེ། 
སངས་རྒྱས་མ་ལུས་པ་ལ་མཆོད་པ་དང་། 
རིམ་གྲོ་ལྷག་མ་མེད་པ་མཐའ་དག་བྱ་བའི་ཕྱིར། 
རྣམ་པ་ཐམས་ཅད་མཆོག་དང་ལྡན་པར་མོས་པ་རྒྱ་ཆེན་པོས་རྣམ་པར་དག་པ། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་མཐས་གཏུགས་པ། 
ཕྱི་མའི་མཐའི་མུར་ཐུག་པ[^560K]། 
བསྐལ་པ་བགྲངས་པ་དང་། 
སངས་རྒྱས་འབྱུང་བ་འགྲངས་པ་[^561K]ཐམས་ཅད་དུ་མཆོད་པ་དང་། 
རིམ་གྲོ་ཆེན་པོ་བྱ་བ་རྒྱུན་མི་འཆད་པའི་ཞེས་བྱ་བ་ནི་དང་པོ་ཡིན་ནོ། 
།དེ་ལ་མ་ལུས་པ་ནི་སངས་རྒྱས་རྣམས་སོ། 
།ལྷག་མ་མེད་པ་ནི་མཆོད་པའོ། 
།མཐའ་དག་ནི་རིམ་གྲོ་བྱ་བའོ། 
།དེ་ལ་སངས་རྒྱས་ནི་རྣམ་པ་གསུམ་སྟེ། 
ཀུན་རྫོབ་ཀྱི་སངས་རྒྱས་དང་། 
གཟུགས་ཀྱི་སྐུའི་སངས་རྒྱས་དང་། 
ཆོས་ཀྱི་སྐུའི་སངས་རྒྱས་སོ། 
།མཆོད་པ་ལ་ཡང་རྣམ་པ་གསུམ་སྟེ། 
རྙེད་པའི་མཆོད་པ་ནི་ན་བཟའ་དང་། 
ཞལ་ཟས་ལ་སོགས་པས་སོ། 
།བཀུར་སྟིའི་མཆོད་པ་ནི་གདུགས་དང་རྒྱལ་མཚན་དང་བ་དན་ལ་སོགས་པས་སོ། 
།སྒྲུབ་པའི་མཆོད་པ་ནི་དད་པ་ལ་སོགས་པའི་[^562K]སྒྲུབ་པས་སོ། 
།རིམ་གྲོ་བྱ་བ་ཡང་རྣམ་པ་གསུམ་སྟེ། 
ཡང་དག་པར་ཚོལ་བས་རིམ་གྲོ་བྱ་བ་དང་། 
བསྙེན་བཀུར་བྱ་བས་རིམ་གྲོ་བྱ་བ་དང་། 
སྒྲུབ་པས་རིམ་གྲོ་བྱ་བ་སྟེ། 
དེའི་ཕྱིར་སྨོན་པས་སངས་རྒྱས་མ་ལུས་པ་ལ་མཆོད་པ་དང་། 
རིམ་གྲོ་ལྷག་མ་མེད་པ་མཐའ་དག་བྱ་བའི་ཕྱིར་ཞེས་བྱའོ། 
།རྣམ་པ་ཐམས་ཅད་མཆོག་དང་ལྡན་པ། 
དེ་ནི་དངོས་པོ་སྣ་ཚོགས་མང་བའི་ཕྱིར་དང་། 
དངོས་པོ་གྱ་ནོམ་པའི་[^563K]ཕྱིར་རོ། 
།མོས་པ་རྒྱ་ཆེན་པོས་རྣམ་པར་དག་པ་[^564K]ནི་དང་བ་དྲག་པ་དང་། 
བྱང་ཆུབ་ཏུ་ཡོངས་སུ་བསྔོས་པའི་མོས་པས་སོ། 
།ཆོས་ཀྱི་དབྱིངས་ལྟར་རྒྱ་ཆེ་བ་ནི། 
།དགེ་བའི་རྩ་བ་གཞན་[^565K]ཐམས་ཅད་པས་མཆོག་ཏུ་གྱུར་པའི་ཕྱིར་རོ། 
།ནམ་མཁའི་ཁམས་ཀྱི་[^566K]མཐས་གཏུགས་པ་[^567K]ནི་འབྲས་བུ་འདོད་པ་ནི་མི་རྟག་པའི་རྒྱུ་ཉིད་དུ་ཟད་མི་ཤེས་པའི་ཕྱིར་རོ། 
།ཕྱི་མའི་མཐའི་མུར་ཐུག་པ་ནི་འབྲས་བུ་རྟག་པ་མྱ་ངན་ལས་འདས་པ་ཐོབ་པའི་རྒྱུར་གྱུར་པའི་ཕྱིར་རོ། 
བསྐལ་པ་ཐམས་ཅད་དང་། 
སངས་རྒྱས་འབྱུང་བ་ཐམས་ཅད་དུ་རྒྱུན་མི་འཆད་པའི་སྨོན་ལམ་དང་པོ་འདི་ལྟ་བུ་འདི་ནི་ཆེན་པོ་རྣམ་པ་དྲུག་གི་སྨོན་ལམ་ཆེན་པོར་ཡོངས་སུ་བསྟན་ཏེ། 
གནས་ཆེན་པོ་ནི་གང་གི་ཕྱིར་སངས་རྒྱས་མ་ལུས་པ་ལ་མཆོད་པ་དང་རིམ་གྲོ་ལྷག་མ་མེད་པ་མཐའ་དག་བྱ་བའི་ཕྱིར་ཞེས་གསུངས་པའོ། 
།དངོས་པོ་ཆེན་པོ་ནི་གང་གི་ཕྱིར་རྣམ་པ་ཐམས་ཅད་མཆོག་དང་ལྡན་པ་ཞེས་གསུངས་པའོ། 
།བསམ་པ་ཆེན་པོ་ནི་གང་གི་ཕྱིར་མོས་པ་རྒྱ་ཆེན་པོས་རྣམ་པར་དག་ཅེས་གསུངས་པའོ། 
།བསོད་ནམས་ཡོངས་སུ་འཛིན་པ་ཆེན་པོ་ནི་གང་གི་ཕྱིར་ཆོས་ཀྱི་དབྱིངས་ལྟར་རབ་ཏུ་རྒྱ་ཆེ་བ་ཞེས་གསུངས་པའོ། 
།རྒྱུའི་དངོས་པོ་ཆེན་པོ་ནི་གང་གི་ཕྱིར་ནམ་མཁའི་ཁམས་ཀྱི་མཐས་གཏུགས་པ་ཞེས་གསུངས་པའོ། 
།དུས་ཆེན་པོ་ནི་གང་གི་ཕྱིར་ཕྱི་མའི་མཐའི་མུར་ཐུག་པ་ཞེས་གསུངས་པ་སྟེ། 
སྨོན་ལམ་ཆེན་པོ་མངོན་པར་སྒྲུབ་བོ། 
།འདི་ལྟ་སྟེ། 
དེ་བཞིན་གཤེགས་པ་ཐམས་ཅད་ཀྱིས་[^568K]གསུངས་པའི་ཆོས་ཀྱི་ལུགས་ཡང་དག་པར་གཟུང་བའི་ཕྱིར་དང་། 
སངས་རྒྱས་ཐམས་ཅད་ཀྱི་[^569K]བྱང་ཆུབ་ཡང་དག་པར་ཡོངས་སུ་གཟུང་བའི་ཕྱིར་དང་། 
ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི་བསྟན་པ་ཡོངས་སུ་བསྲུང་བའི་ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་མཐས་གཏུགས་པ། 
ཕྱི་མའི་མཐའི་མུར་ཐུག་པ། 
བསྐལ་པ་བགྲངས་པ་དང་། 
སངས་རྒྱས་འབྱུང་བ་བགྲངས་པ་ཐམས་ཅད་དུ་དམ་པའི་ཆོས་ཡོངས་སུ་གཟུང་བར་བྱ་བ་རྒྱུན་མི་འཆད་པ་[^570K]ཞེས་བྱ་བ་ནི་གཉིས་པའོ། 
།དེ་ལ་ཆོས་ནི་འདིར་རྣམ་པ་གསུམ་དུ་རིག་པར་བྱ་སྟེ། 
དེ་བཞིན་གཤེགས་པའི་ཆོས་ཀྱི་ལུགས་ཡང་དག་པར་གཟུང་བའི་ཕྱིར་ཞེས་བྱ་བ་ནི་གསུང་རབ་ཀྱི་ཆོས་ཏེ་མདོ་ལ་སོགས་པའོ། 
།དེ་ཡང་དག་པར་གཟུང་བ་ནི་ལེན་པ་དང་། 
འཛིན་པ་དང་། 
ལུང་ནོད་པ་དང་། 
ཁ་ཏོན་བྱ་བ་སྦྱིན་པའི་ཕྱིར་རོ། 
།སངས་རྒྱས་ཐམས་ཅད་ཀྱི་བྱང་ཆུབ་ཡང་དག་པར་ཡོངས་སུ་གཟུང་བའི་ཕྱིར་ཞེས་བྱ་བ་ནི་ཐོབ་པའི་ཆོས་ཏེ། 
བྱང་ཆུབ་རྣམ་པ་གསུམ་མོ། 
།དེ་ཡང་དག་པར་ཡོངས་སུ་གཟུང་བ་ནི་ཐོབ་པར་བྱ་བའི་གདམས་ངག་སྦྱིན་པའི་ཕྱིར་རོ། 
།ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི་བསྟན་པ་ཡོངས་སུ་བསྲུང་བའི་ཕྱིར་ཞེས་བྱ་བ་སྒྲུབ་པའི་ཆོས་ཏེ་ཚོགས་སོ། 
།དེ་ཡོངས་སུ་བསྲུང་བ་ནི་སྒྲུབ་པ་དང་ལྡན་པ་ལ་གནོད་པ་བྱེད་པ་ཡོངས་སུ་སྐྱོབ་པའི་ཕྱིར་རོ། 
།ཆོས་ཀྱི་ལུང་ནི་མདོ་ལ་སོགས་པའི་ལུང་གཅིག་ནས་གཅིག་ཏུ་བརྒྱུད་པའོ། 
།དེ་བཞིན་གཤེགས་པ་ནི་བསྟན་པ་ཕུན་སུམ་ཚོགས་པའི་ཕྱིར་རོ། 
།སངས་རྒྱས་དང་ཡང་དག་པར་རྫོགས་པའི་སངས་རྒྱས་ནི་རྟོགས་པ་དང་ཐུགས་སུ་ཆུད་པ་ཕུན་སུམ་ཚོགས་པའི་ཕྱིར་ཏེ་ཇི་སྙེད་པ་དང་། 
ཇི་ལྟ་བ་བཞིན་དུ་མངོན་པར་ཐུགས་སུ་ཆུད་པའི་ཕྱིར་རོ། 
།དེ་ལྟར་ཕུན་སུམ་ཚོགས་པ་རྣམ་པ་གསུམ་ཡོངས་སུ་བསྟན་པའི་ཕྱིར་མཚན་གསུམ་བརྗོད་དོ། 
།འདིར་ནི་ཉན་ཐོས་དང་རང་སངས་རྒྱས་ཀྱང་སངས་རྒྱས་སུ་རིག་པར་བྱ་སྟེ། 
སྨོན་ལམ་ཆེན་པོ་མངོན་པར་སྒྲུབ་བོ། 
།འདི་ལྟ་སྟེ། 
སངས་རྒྱས་ཐམས་ཅད་འབྱུང་བའི་འཇིག་རྟེན་གྱི་ཁམས་རབ་འབྱམ་[^571K]མ་ལུས་པ་ཐམས་ཅད་དུ་མཆོད་པ་དང་། 
ཆོས་ཀྱིས་[^572K]ཡང་དག་པར་བསྡུ་བའི་སྦྱོར་བ་སྔོན་དུ་བཏང་ནས་དགའ་ལྡན་གྱི་ཕོ་བྲང་ན་བཞུགས་པ་ནས་བཟུང་སྟེ་འཕོ་བ་དང་། 
གཤེགས་པ་དང་། 
ལྷུམས་ན་བཞུགས་པ་དང་། 
བལྟམས་པ་[^573K]དང་། 
གཞོན་ནུ་རོལ་པ་དང་། 
བཙུན་མོའི་འཁོར་གྱི་ནང་ན་བཞུགས་པ་དང་། 
མངོན་པར་འབྱུང་བ་དང་། 
དཀའ་བ་སྤྱོད་པ་དང་། 
བྱང་ཆུབ་ཀྱི་སྙིང་པོར་གཤེགས་པ་དང་། 
བདུད་འདུལ་བ་དང་། 
མངོན་པར་རྫོགས་པར་བྱང་ཆུབ་པ་དང་། 
ཆོས་ཀྱི་འཁོར་ལོ་བསྐོར་བ་དང་། 
ཡོངས་སུ་མྱ་ངན་ལས་འདས་པ་ཆེན་པོར་མངོན་དུ་[^574K]གཤེགས་པར་བྱ་ཞིང་ཐམས་ཅད་དུ་དུས་གཅིག་ཏུ་བསྒྲུབ་པའི་[^575K]ཕྱིར་ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་མཐས་གཏུགས་པ། 
ཕྱི་མའི་མཐའི་[^576K]མུར་ཐུག་པ། 
བསྐལ་པ་བགྲངས་པ་དང་། 
སངས་རྒྱས་འབྱུང་བ་བགྲངས་པ་ཐམས་ཅད་དུ་མྱ་ངན་ལས་འདས་པ་ཆེན་པོར་གཤེགས་པའི་བར་དུ་བྱ་བ་རྒྱུན་མི་འཆད་པའི་ཞེས་བྱ་བ་ནི་གསུམ་པའོ། 
།དེ་ལ་སངས་རྒྱས་ཐམས་ཅད་འབྱུང་བའི་འཇིག་རྟེན་གྱི་ཁམས་རབ་འབྱམ་[^577K]མ་ལུས་པ་ཐམས་ཅད་དུ་ཞེས་བྱ་བ་ནི་སངས་རྒྱས་གང་དག་སྤྲུལ་པའི་སངས་རྒྱས་ཐམས་ཅད་ཀྱིས་རྒྱུ་བ་དང་། 
སེམས་ཅན་རྣམས་ཀྱང་ཕན་ཚུན་རྒྱུ་བའི་འཇིག་རྟེན་གྱི་ཁམས་རབ་འབྱམ་[^578K]ཟད་པར་ཁྱབ་པས་མ་ལུས་པ་ཐམས་ཅད་དུའོ། 
།ཇི་ལྟར་དེ་དག་གིས་སངས་རྒྱས་མཆོད་པའི་སྦྱོར་བ་དང་། 
སངས་རྒྱས་རྣམས་ཀྱིས་ཀྱང་ཆོས་ཀྱིས་ཡང་དག་པར་སྒྲུབ་པའི་སྦྱོར་བས་བསོད་ནམས་དང་། 
ཡེ་ཤེས་ཀྱི་ཚོགས་སོགས་པར་འགྱུར་སྙམ་དུ་[^579K]སེམས་ཅན་དེ་དག་གཉིད་མཆོད་པ་དང་། 
ཆོས་ཀྱིས་[^580K]ཡང་དག་པར་བསྡུ་བའི་སྦྱོར་བ་སྔོན་དུ་བཏང་ནས་དགའ་ལྡན་གྱི་ཕོ་བྲང་ནས་བཞུགས་པ་[^581K]ནས་བཟུང་སྟེ། 
མྱ་ངན་ལས་འདས་པར་གཤེགས་པའི་བར་དུ་བྱ་ཞིང་ཐམས་ཅད་དུ་དུས་གཅིག་ཏུ་སྒྲུབ་པའི་ཕྱིར་ཞེས་བྱ་བས་ནི་རིམ་གྱིས་མ་ཡིན་པའོ། 
།ཅིའི་ཕྱིར་དགའ་ལྡན་ན་བཞུགས་པ་སྟོན་ལ། 
གཟུགས་དང་གཟུགས་མེད་པའི་ཁམས་རྣམས་[^582K]སུ་མ་ཡིན་ཞེ་ན། 
དེ་མི་ངལ་བ་ནས་འོངས་ཀྱིས་བདག་ཅག་གི་ཕྱིར་མ་ཡིན་ནོ་སྙམ་པའི་མི་གུས་པ་སྤང་པའི་ཕྱིར་རོ། 
།ཅིའི་ཕྱིར་དབང་བྱེད་དུ་མ་ཡིན་ཞེ་ན། 
མཐུ་མངའ་མོད་ཀྱི་སེམས་ཅན་ལ་ཐུགས་བརྩེ་བའི་ཕྱིར་སྐྱེ་བ་མཆོག་བོར་ཏེ་དགའ་ལྡན་དུ་སྐྱེས་སོ་ཞེས་གུས་པ་ལྷག་པར་སྐྱེད་པའི་[^583K]ཕྱིར་རོ། 
།ཅིའི་ཕྱིར་མི་རྣམས་ཀྱི་ནང་དུ་མ་ཡིན་ཞེ་ན། 
བདག་ཅག་ལ་ཐུགས་བརྩེ་བའི་ཕྱིར་ལྷའི་བདེ་བ་ཡང་སྤངས་ནས་མིའི་ནང་དུ་གཤེགས་སོ་ཞེས་གུས་པ་ལྷག་པར་སྐྱེད་པའི་[^584K]ཕྱིར་རོ། 
།ཅིའི་ཕྱིར་ལྷུམས་ན་བཞུགས་པ་སྟོན་ཞེ་ན། 
རིགས་མཐུན་པ་[^585K]རྣམས་སྤྲོ་བར་བྱ་བའི་ཕྱིར་རོ། 
།ཅིའི་ཕྱིར་སངས་རྒྱས་གཞན་གྱི་མན་ངག་མེད་པར་བདག་ཉིད་ཀྱིས་[^586K]མངོན་པར་རྫོགས་པར་བྱང་ཆུབ་པ་སྟོན་ཞེ་ན། 
གཞན་ལ་རག་མ་ལུས་པར་འགྲུབ་བོ་ཞེས་སྐྱེས་བུའི་[^587K]བྱེད་པ་ལ་གཟུང་བའི་ཕྱིར་རོ། 
།ཅིའི་ཕྱིར་ཡོངས་སུ་མྱ་ངན་ལས་འདས་པར་ན[^588K]། 
སློབ་པར་འཛིན་པ་རྣམས་མྱུར་བར་བྱ་བའི་ཕྱིར་ཏེ་སྨོན་ལམ་ཆེན་པོ་མངོན་པར་སྒྲུབ་པོ། 
།འདི་ལྟ་སྟེ། 
བྱང་ཆུབ་སེམས་དཔའི་སྤྱོད་པ་ཐམས་ཅད་རྒྱ་ཆེ་བ་ཆེན་པོར་གྱུར་པ། 
ཚད་མེད་པ་ཐ་མི་དད་པ། 
ཕ་རོལ་ཏུ་ཕྱིན་པ་ཐམས་ཅད་ཀྱིས་བསྡུས་པ། 
ས་ཡོངས་སུ་སྦྱོང་བ། 
ཡན་ལག་དང་ཉེ་བའི་ཡན་ལག་ཏུ་བཅས་པར་[^589K]སྒྲུབ་པ་དང་། 
མཚན་ཉིད་འདྲ་བ་དང་། 
མཚན་ཉིད་མི་འདྲ་བ་དང་། 
འདུ་བ་དང་རྒྱས་པ་དང་བཅས་པ། 
བྱང་ཆུབ་སེམས་དཔའི་སྤྱོད་པ་ལྟ་བུ་སའི་ལམ་ཇི་ལྟ་བ་བཞིན་དུ་སྟོན་པས་ཕ་རོལ་ཏུ་ཕྱིན་པ་ཡོངས་སུ་སྦྱར་བར་བྱ་བའི་གདམས་ངག་རྗེས་སུ་བསྟན་པ། 
རབ་ཏུ་སྦྱིན་པས་བསྟན་པའི་[^590K]སེམས་བསྐྱེད་པ་མངོན་པར་བསྒྲུབ་པའི་[^591K]ཕྱིར་ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་[^592K]མཐས་གཏུགས་པ། 
ཕྱི་མའི་མཐའི་[^593K]མུར་ཐུག་པ། 
བསྐལ་པ་བགྲངས་པ་[^594K]དང་། 
སྤྱོད་པ་བགྲངས་པ་[^595K]ཐམས་ཅད་དུ་སེམས་བསྐྱེད་པ་མངོན་པར་བསྒྲུབ་པར་[^596K]བྱ་བ་རྒྱུན་མི་འཆད་པའི་ཞེས་བྱ་བ་ནི་བཞི་པའོ། 
།སེམས་བསྐྱེད་པ་ཅི་འདྲ་བ་ཞིག་ཅེ་ན། 
བྱང་ཆུབ་སེམས་དཔའི་སྤྱོད་པའི་གདམས་ངག་རྗེས་སུ་བསྟན་པ་རབ་ཏུ་སྦྱིན་པས་བརྟན་པའོ[^597K]། 
།བྱང་ཆུབ་སེམས་དཔའི་སྤྱོད་པ་དེའི་རྣམ་པ་དང་རང་བཞིན་དང་། 
ལས་དང་། 
ཐབས་རྣམས་ལ་གདམས་ངག་རྗེས་སུ་བསྟན་པ་དེ་རིག་པར་བྱའོ། 
།བྱང་ཆུབ་སེམས་དཔའི་སྤྱོད་པ་དེའི་རྣམ་པ་གང་ཞེ་ན། 
འཇིག་རྟེན་པའི་རྣམ་པ་གསུམ་སྟེ། 
རྒྱ་ཆེ་བ་ནི་ས་དྲུག་པོ་དག་ལའོ། 
།ཆེན་པོར་གྱུར་པ་ནི་བདུན་པ་ལའོ། 
།ཚད་མེད་པ་ནི་དེའི་གོང་མ་ལའོ། 
།ཆོས་བདག་མེད་པའི་རྣམ་པ་མཉམ་པ་ཉིད་ཀྱི་ཕྱིར། 
ཐ་མི་དད་པ་ནི་འཇིག་རྟེན་ལས་འདས་པ་སྟེ། 
གང་གི་ཕྱིར་བྱང་ཆུབ་སེམས་དཔའི་སྤྱོད་པ་ཐམས་ཅད་རྒྱ་ཆེ་བ། 
ཆེན་པོར་གྱུར་པ་ཚད་མེད་པ། 
ཐ་མི་དད་པ་ཞེས་གསུངས་པའོ། 
།རང་བཞིན་གང་ཞེ་ན། 
ཕ་རོལ་ཏུ་ཕྱིན་པ་ཐམས་ཅད་ཀྱིས་བསྡུས་པའོ། 
།ལས་གང་ཞེ་ན། 
ས་ཡོངས་སུ་སྦྱོང་བའོ། 
།ཐབས་གང་ཞེ་ན། 
ཡན་ལག་དང་ཉེ་བའི་ཡན་ལག་ཏུ་བཅས་པ་སྒྲུབ་པ་དང་། 
མཚན་ཉིད་འདྲ་བ་དང་། 
མཚན་ཉིད་མི་འདྲ་བ་དང་། 
འདུ་བ་དང་། 
རྒྱས་པ་དང་བཅས་པ། 
བྱང་ཆུབ་སེམས་དཔའི་སྤྱོད་པ་ལྟ་བུ་སའི་ལམ་ཇི་ལྟ་བ་[^598K]བཞིན་དུ་སྟོན་པས། 
ཕ་རོལ་ཏུ་ཕྱིན་པ་ཡོངས་སུ་སྦྱང་བ་བྱ་བ་སྨོན་ལམ་ཆེན་པོ་མངོན་པར་སྒྲུབ་བོ། 
།འདི་ལྟ་སྟེ། 
སེམས་ཅན་གྱི་ཁམས་མ་ལུས་པ་ཐམས་ཅད་གཟུགས་ཅན་དང་། 
གཟུགས་ཅན་མ་ཡིན་པ་དང་། 
འདུ་ཤེས་ཅན་དང་། 
འདུ་ཤེས་ཅན་མ་ཡིན་པ་དང་། 
འདུ་ཤེས་མེད་འདུ་ཤེས་མེད་མིན་དང་། 
སྒོ་ང་ལས་སྐྱེས་པ་དང་། 
མངལ་ལས་[^599K]སྐྱེས་པ་དང་། 
དྲོད་གཤེར་ལས་སྐྱེས་པ་དང་། 
རྫུས་ཏེ་སྐྱེས་པ་དང་། 
ཁམས་གསུམ་དུ་གཏོགས་པ་འགྲོ་བ་དྲུག་ཏུ་འདུས་པ། 
སྐྱེ་བ་ཐམས་ཅད་དུ་གཏོགས་པ། 
མིང་དང་གཟུགས་ཀྱིས་བསྡུས་པའི་སེམས་ཅན་མ་ལུས་པ་ཐམས་ཅད་ཡོངས་སུ་སྨིན་པར་བྱ་བར་[^600K]སངས་རྒྱས་ཀྱི་ཆོས་ལ་གཟུད་པའི་ཕྱིར་དང་། 
འགྲོ་བ་གྲངས་པ་ཐམས་ཅད་རྣམ་པར་གཅད་པའི་ཕྱིར་དང་། 
ཐམས་ཅད་མཁྱེན་པའི་ཡེ་ཤེས་ལ་རབ་ཏུ་དགོད་པའི་ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་[^601K]མཐས་གཏུགས་པ། 
ཕྱི་མའི་མཐའི་མུར་ཐུག་པ། 
བསྐལ་པ་བགྲངས་པ་[^602K]དང་། 
སེམས་ཅན་གྱི་[^603K]ཁམས་བགྲངས་པ་[^604K]ཐམས་ཅད་དུ། 
སེམས་ཅན་ཐམས་ཅད་ཡོངས་སུ་སྨིན་པར་བྱ་བ་རྒྱུན་མི་འཆད་པའི་ཞེས་བྱ་བ་ནི་སེམས་ཅན་ཐམས་ཅད་སྨིན་པར་བྱ་སྟེ། 
སྨོན་ལམ་རྒྱ་[^605K]ཆེན་པོ་ལྔ་པའོ། 
།སེམས་ཅན་དེ་དག་ནི་གང་ཡིན། 
དོན་ནི་གང་ལ་ཡོངས་སུ་སྨིན་པར་བྱ་སྟེ། 
སེམས་ཅན་ཐམས་ཅད་ནི་རགས་པ་དང་། 
ཕྲ་བས་རབ་ཏུ་དབྱེ་བ་དང་། 
སྐྱེ་བའི་གནས་ཀྱིས་[^606K]རབ་ཏུ་དབྱེ་བ་དབྱེ་བ་དང[^607K]། 
མ་དག་པ་དང་། 
དག་པའི་གནས་ཀྱིས་[^608K]རབ་ཏུ་དབྱེ་བ་དང་། 
བདེ་བ་དང་། 
སྡུག་བསྔལ་འཛིན་པས་རབ་ཏུ་དབྱེ་བ་དང་། 
ལུས་སྣ་ཚོགས་ཀྱི་ཕྱིར་ལས་བདག་གིར་བྱ་བས་རབ་ཏུ་དབྱེ་བ་དང་། 
རང་བཞིན་གྱིས་རབ་ཏུ་དབྱེ་བས་རྣམ་པ་དྲུག་ཏུ་ཐ་དད་པ་རྣམས་སོ། 
།དེ་ལ་རགས་པ་རྣམས་ནི་གཟུགས་ཅན་རྣམས་སོ། 
།ཕྲ་བ་རྣམས་ནི་གཟུགས་ཅན་མ་ཡིན་པ་རྣམས་སོ། 
།གཟུགས་ཅན་རྣམས་ལས་ཀྱང་རགས་པ་རྣམས་ནི་འདུ་ཤེས་ཅན་རྣམས་སོ། 
།ཕྲ་བ་རྣམས་ནི་འདུ་ཤེས་ཅན་མ་ཡིན་པ་རྣམས་སོ། 
།གཟུགས་ཅན་མ་ཡིན་པ་རྣམས་ལས་[^609K]ཀྱང་། 
རགས་པ་རྣམས་ནི་འདུ་ཤེས་ཅན་རྣམས་སོ། 
།ཕྲ་བ་རྣམས་ནི་འདུ་ཤེས་མེད་འདུ་ཤེས་མེད་མིན་[^610K]དག་ཏུ་རིག་པར་བྱའོ། 
།དེ་ལྟར་ན་འདི་ནི་རགས་པ་དང་། 
ཕྲ་བས་རབ་ཏུ་དབྱེ་བ་སྟེ། 
གཟུགས་ཅན་དང་། 
གཟུགས་ཅན་མ་ཡིན་པ་དང་། 
འདུ་ཤེས་ཅན་དང་། 
འདུ་ཤེས་ཅན་མ་ཡིན་པ་དང་། 
འདུ་ཤེས་མེད་འདུ་ཤེས་མེད་མིན་བསྟན་པས། 
ཡོངས་སུ་བསྟན་པ་ཡིན་ནོ། 
།སྐྱེ་བའི་གནས་ཀྱིས་རབ་ཏུ་དབྱེ་བ་ནི། 
སྒོ་ང་ལས་སྐྱེས་པ་དང་། 
མངལ་ནས་སྐྱེས་པ་དང་། 
དྲོད་གཤེར་ལས་སྐྱེས་པ་དང་། 
རྫུས་ཏེ་སྐྱེས་པ་བསྟན་པས་ཡོངས་སུ་བསྟེན་པ་[^611K]ཡིན་ནོ། 
།རྫུས་ཏེ་སྐྱེས་པ་རྣམས་སྐྱེ་བའི་གནས་གང་ཡིན་ཞེ་ན། 
ལས་དེ་ཉིད་ལས་ནི་དེ་དག་གི་སྐྱེ་གནས་ཡིན་ནོ། 
།དག་པ་དང་མ་དག་པའི་གནས་ཀྱིས་རབ་ཏུ་དབྱེ་བ་ནི། 
ཁམས་གསུམ་དུ་གཏོགས་པའི་ཚིག་གིས་ཡོངས་སུ་བསྟན་ཏོ། 
།བདེ་བ་དང་སྡུག་བསྔལ་འཛིན་པས་རབ་ཏུ་དབྱེ་བ་ནི་འགྲོ་བ་དྲུག་ཏུ་འདུས་པའི་ཚིག་གིས་བསྟན་ཏོ། 
།ལུས་སྣ་ཚོགས་ཀྱི་ཕྱིར་ལས་བདག་གིར་བྱ་བ་ཉིད་ཀྱིས་[^612K]རབ་ཏུ་དབྱེ་བ་ནི་སྐྱེ་བ་ཐམས་ཅད་དུ་གཏོགས་པའི་ཚིག་གིས་བསྟན་ཏོ། 
།རང་བཞིན་གྱིས་རབ་ཏུ་དབྱེ་བ་ནི། 
མིང་དང་གཟུགས་ཀྱིས་བསྡུས་པའི་ཚིག་གིས་སྟོན་ཏོ། 
།སེམས་ཅན་དེ་ལྟ་བུ་དག་དོན་གང་ལ་སེམས་ཅན་ཡོངས་སུ་སྨིན་པར་བྱེད་ཅེ་ན། 
དོན་གསུམ་སྟེ། 
སངས་རྒྱས་ཀྱིས་གསུངས་པའི་ཆོས་ལ་གཟུད་པ་ནི་གང་གི་ཕྱིར་སངས་རྒྱས་ཀྱི་ཆོས་ལ་གཟུད་པའི་ཕྱིར་ཞེས་གསུངས་པའོ། 
།ཞུགས་པ་རྣམས་བྱང་ཆུབ་གཉིས་ལ་ནི་གང་གི་ཕྱིར། 
འགྲོ་བ་བགྲངས་པ་[^613K]ཐམས་ཅད་རྣམ་པར་གཅད་པའི་ཕྱིར་ཞེས་གསུངས་པའོ། 
།བྱང་ཆུབ་ཆེན་པོ་ལ་ནི་གང་གི་ཕྱིར། 
ཐམས་ཅད་མཁྱེན་པའི་ཡེ་ཤེས་ལ་དགོད་པའི་ཕྱིར་ཞེས་གསུངས་པ་སྟེ། 
སྨོན་ལམ་ཆེན་པོ་མངོན་པར་སྒྲུབ་བོ།། 
།།བམ་པོ་བཞི་པ། 
འདི་ལྟ་སྟེ། 
འཇིག་རྟེན་གྱི་ཁམས་ཤིན་ཏུ་རྒྱས་པ་དང་། 
ཐ་གྲུ་ཆེ་བ་དང་། 
ཚད་མེད་པ་དང་། 
ཕྲ་བ་དང་། 
རིགས་པ་[^614K]དང་། 
ཚོལ་བ་དང་། 
སྟེང་ཡོགས་མེད་ཅིང་གཞི་ཕྱལ་བ་དང་འཇུག་པའི་ཁྱིམ་ཅན་དང་། 
རྣམ་པར་དབྱེ་བ་མིག་འཕྲུལ་ལྟ་བུ་དང་། 
ཕྱོགས་བཅུ་ཚད་མེད་པའི་རྣམ་པར་དབྱེ་བ་མ་ལུས་པ་ལ་འཇུག་པའི་ཡེ་ཤེས་ཀྱིས་[^615K]ཁོང་དུ་ཆུད་པར་བྱ་ཞིང་། 
མངོན་སུམ་དུ་འགྱུར་བར་བྱ་བའི་ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་[^616K]མཐས་གཏུགས་པ། 
ཕྱི་མའི་མཐའི་མུར་ཐུག་པ། 
བསྐལ་པ་བགྲངས་པ་[^617K]དང་། 
འཇིག་རྟེན་གྱི་ཁམས་བགྲངས་པ་དང་[^618K]ཐམས་ཅད་དུ་འཇུག་པ་རྒྱུན་མི་འཆད་པའི་ཞེས་བྱ་བ་ནི་དྲུག་པའོ། 
།དེ་ལ་[^619K]འཇིག་རྟེན་གྱི་ཁམས་ཐམས་ཅད་ནི་མཚན་ཉིད་གསུམ་དུ་ཡེ་ཤེས་ཀྱི་[^620K]ཁོང་དུ་ཆུད་པར་བྱ་ཞིང་། 
མངོན་སུམ་དུ་འགྱུར་བར་བྱ་སྟེ། 
མཐའ་དག་གི་མཚན་ཉིད་དང་། 
དོན་དམ་པའི་མཚན་ཉིད་དང་། 
དཔག་ཏུ་མེད་པའི་མཚན་ཉིད་དོ། 
།དེ་ལ་ཤིན་ཏུ་རྒྱས་པ་དང་། 
ཐ་གྲུ་ཆེ་བ་དང་། 
ཚོད་མེད་པ་ཞེས་བྱ་བ་ནི། 
སྟོང་ལ་སོགས་པའི་འཇིག་རྟེན་གྱི་ཁམས་གསུམ་པོ་དག་གོ། 
།ཕྲ་བ་ནི་གང་དག་ན་ཡིད་ཀྱི་[^621K]ལུས་རྣམས་སོ། 
།རགས་པ་ནི་གང་དག་ན་ཡིད་ཀྱི་ལུས་མ་ཡིན་པ་རྣམས་སོ། 
།ཆོལ་པ་ནི་གོ་རིམས་སུ་མི་གནས་པ་མ་ཡིན་པ་[^622K]རྣམས་སོ། 
།སྟེང་ཡོགས་མེད་ཅིང་གཞི་ཕྱལ་པ་ནི་ཁྱིམ་ན་གནས་པ་མ་བྱས་པ་རྣམས་སོ། 
།འཇུག་པའི་ཁྱིམ་ཅན་ནི་ཁྱིམ་ན་གནས་པ་བྱས་པ་རྣམས་ཏེ། 
འདི་ན་མཐའ་དག་གི་མཚན་ཉིད་དོ། 
།རྣམ་པར་དབྱེ་བ་མིག་འཕྲུལ་ལྟ་བུ་ནི་དོན་དམ་པའི་མཚན་ཉིད་དེ། 
ལས་སྒྱུ་མ་ལས་བྱུང་བའི་ཕྱིར་རོ། 
།ཕྱོགས་བཅུ་ཚད་མེད་པའི་རྣམ་པར་དབྱེ་བ་མ་ལུས་པ་ལ་འཇུག་པ་ནི་དཔག་ཏུ་མེད་པའི་མཚན་ཉིད་དོ། 
།དོ། 
།[^623K]དེ་ལ་དོན་དམ་པའི་མཚན་ཉིད་ནི་ཡེ་ཤེས་ཀྱིས་ཁོང་དུ་ཆུད་པར་བྱ་བའི་ཕྱིར་རོ། 
།དེ་ལས་གཞན་པའི་མཚན་ཉིད་ནི་མངོན་སུམ་ཉིད་དུ་འགྱུར་བར་བྱ་བའི་ཕྱིར་ཏེ། 
སྨོན་ལམ་ཆེན་པོ་མངོན་པར་སྒྲུབ་པོ[^624K]། 
།འདི་ལྟ་སྟེ། 
ཞིང་ཐམས་ཅད་ཞིང་གཅིག་དང་། 
ཞིང་གཅིག་ལྟར་ཞིང་ཐམས་ཅད་དུ་མཉམ་པར་རྒྱུ་བས་ཡོངས་སུ་སྦྱོང་བ་དང་། 
སངས་རྒྱས་ཀྱི་ཞིང་ཚད་མེད་པ་དང་། 
།འོད་དང་རྣམ་པར་བཀོད་པའི་རྒྱན་གྱིས་རབ་ཏུ་བརྒྱན་པ་དང་། 
ཉོན་མོངས་པ་ཐམས་ཅད་བསལ་བས་ཡོངས་སུ་དག་པའི་ལམ་དང་ལྡན་པ་དང་། 
སེམས་ཅན་ཡེ་ཤེས་ཀྱི་འབྱུང་གནས་ཚད་མེད་པས་རབ་ཏུ་གང་བ་དང་། 
སངས་རྒྱས་ཀྱི་ཡུལ་རྒྱ་ཆེན་པོ་ལ་ཡང་དག་པར་གཞོལ་བ་དང་། 
སེམས་ཅན་གྱི་[^625K]བསམ་པ་ཇི་ལྟ་བ་བཞིན་དུ་ཡང་དག་པར་བསྟན་ཅིང་ཤིན་ཏུ་ཚིམ་པར་བྱ་བའི་ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་[^626K]མཐས་གཏུགས་པ། 
ཕྱི་མའི་མཐའི་མུར་ཐུག་པ། 
བསྐལ་བ་བགྲངས་པ་[^627K]དང་། 
སངས་རྒྱས་ཀྱི་ཞིང་བགྲངས་པ་[^628K]ཐམས་ཅད་དུ། 
སངས་རྒྱས་ཀྱི་[^629K]ཞིང་ཐམས་ཅད་ཡོངས་སུ་སྦྱོར་བ་རྒྱུན་མི་འཆད་པའི་ཞེས་བྱ་བ་ནི་བདུན་པའོ། 
།སངས་རྒྱས་ཀྱི་ཞིང་ཡོངས་སུ་དག་པ། 
དེ་ཡང་རྣམ་པ་བདུན་དུ་རིག་པར་བྱ་སྟེ། 
ཞིང་ཐམས་ཅད་ཞིང་གཅིག་ཉིད་ཡིན་པའི་ཕྱིར། 
ཐུན་མོང་བ་ཡོངས་སུ་དག་པ་དང་། 
ཞིང་གཅིག་ལྟར་ཞིང་ཐམས་ཅད་དུ་མཉམ་པར་རྒྱུ་བས་ཡོངས་སུ་སྦྱོང་བ་ཉིད་ཀྱི་ཕྱིར་དབང་པོ་ཡོངས་སུ་དག་པ་དང་། 
སངས་རྒྱས་ཀྱི་ཞིང་ཚད་མེད་པ་དག་འོད་དང་། 
རྣམ་པར་བཀོད་པའི་རྒྱན་གྱིས་རབ་ཏུ་བརྒྱན་པ་ཉིད་ཀྱི་ཕྱིར་འོད་ཀྱི་རྒྱན་དང་། 
གནས་པའི་རྒྱན་གྱིས་མཛེས་པ་ཡོངས་སུ་དག་པ་དང་། 
ཉོན་མོངས་པ་[^630K]ཐམས་ཅད་བསལ་བས་ཡོངས་སུ་དག་པའི་ལམ་དང་ལྡན་པའི་ཕྱིར་སྤྱད་པ་ཡོངས་སུ་[^631K]དག་པ་དང་། 
སེམས་ཅན་ཡེ་ཤེས་ཀྱི་འབྱུང་གནས་ཚད་མེད་པས་རབ་ཏུ་གང་བའི་ཕྱིར་གནས་པ་པོའི་སེམས་ཅན་ཡོངས་སུ་དག་པ་དང་། 
སངས་རྒྱས་ཀྱི་ཡུལ་རྒྱ་ཆེན་པོ་ལ་འཇུག་པ་མངོན་པར་སྒྲུབ་པ་ཉིད་ཀྱི་ཕྱིར་རྒྱུ་ཡོངས་སུ་དག་པ་དང་། 
ཡེ་ཤེས་དང་མཐུ་གཉིས་ཀྱིས་སེམས་ཅན་གྱི་བསམ་པ་ཇི་ལྟ་བ་བཞིན་དུ་[^632K]ཡང་དག་པར་སྟོན་ཅིང་། 
ཚིམ་པར་བྱ་བའི་ཕྱིར་འབྲས་བུ་ཡོངས་སུ་དག་པ་སྟེ། 
སྨོན་ལམ་ཆེན་པོ་མངོན་པར་སྒྲུབ་བོ། 
།འདི་ལྟ་སྟེ། 
བྱང་ཆུབ་སེམས་དཔའ་ཐམས་ཅད་དང་། 
བསམ་པ་དང་སྦྱོར་བ་གཅིག་པར་བྱ་བའི་ཕྱིར་དང་། 
འགྲན་ཟླ་མེད་པའི་དགེ་བའི་རྩ་བ་བསགས་པར་བྱ་བའི་ཕྱིར་དང་། 
བྱང་ཆུབ་སེམས་དཔའ་ཐམས་ཅད་དང་དམིགས་པ་གཅིག་པས་མཉམ་པ་ཉིད་དུ་བྱ་བའི་ཕྱིར་དང་། 
[^633K]རྟག་ཏུ་རྒྱུན་མི་འཆད་པར་[^634K]བྱང་ཆུབ་སེམས་དཔའ་དང་[^635K]འགྲོགས་ཤིང་མི་འབྲལ་བར་བྱ་བའི་ཕྱིར་དང་། 
སངས་རྒྱས་འབྱུང་བ་ཅི་དགར་བསྟན་པར་བྱ་བའི་ཕྱིར་དང་། 
རང་གི་སེམས་བསྐྱེད་པས་དེ་བཞིན་གཤེགས་པ་རབ་ཏུ་འབྱེད་པ་ཡེ་ཤེས་ཀྱིས་ཁོང་དུ་ཆུད་པར་བྱ་བའི་ཕྱིར་དང་། 
མ་ཉམས་ཤིང་རྗེས་སུ་འགྲོ་བའི་མངོན་པར་ཤེས་པ་ཐོབ་པར་བྱ་བའི་ཕྱིར་དང་། 
འཇིག་རྟེན་གྱི་ཁམས་ཐམས་ཅད་དུ་རྣམ་པར་རྒྱུ་བར་བྱ་བའི་ཕྱིར་དང་། 
འཁོར་གྱི་དཀྱིལ་འཁོར་ཐམས་ཅད་དུ་སྣང་བ་ཐོབ་པར་བྱ་བའི་ཕྱིར་དང་། 
སྐྱེ་བ་ཐམས་ཅད་དུ་རང་གི་ལུས་རྗེས་སུ་འགྲོ་བར་བྱ་བའི་ཕྱིར་དང་། 
ཐེག་པ་ཆེན་པོ་བསམ་གྱིས་མི་ཁྱབ་པ་དང་ལྡན་པར་བྱ་བའི་ཕྱིར་དང་། 
བྱང་ཆུབ་སེམས་དཔའི་སྤྱོད་པ་སྤྱད་པར་བྱ་བའི་ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་མཐས་གཏུགས་པ། 
ཕྱི་མའི་མཐའི་མུར་ཐུག་པ། 
བསྐལ་པ་བགྲངས་པ་[^636K]དང་། 
སྤྱོད་པ་བགྲངས་པ་ཐམས་ཅད་ཐེག་པ་ཆེན་པོ་ལ་འཇུག་པ་རྒྱུན་མི་འཆད་པའི་ཞེས་བྱ་བ་ནི་བརྒྱད་པའོ། 
།དེ་ནི་བྱང་ཆུབ་སེམས་དཔའ་ཐམས་ཅད་དང། 
བསམ་པ་དང་། 
སྦྱོར་བ་གཅིག་པ་ཉིད་ཀྱི་ཕྱིར་ཐེག་པ་གཞན་མི་འདོད་པའི་ཕྱིར་ཏེ། 
བྱང་ཆུབ་སེམས་དཔའི་སྤྱོད་པ་རྣམ་པ་བཅུས་རབ་ཏུ་ཕྱེ་བའོ། 
།རྣམ་པ་བཅུ་གང་ཞེ་ན། 
འགྲན་ཟླ་མེད་པའི་དགེ་བའི་རྩ་བ་སོགས་པ་དང་། 
བྱང་ཆུབ་སེམས་དཔའ་ཐམས་ཅད་དང་། 
དམིགས་པ་གཅིག་པ་ཉིད་དང་། 
རྟག་ཏུ་རྒྱུན་མི་འཆད་པར་བྱང་ཆུབ་སེམས་དཔའ་དང་འགྲོགས་[^637K]ཤིང་མི་འབྲལ་བ་ཉིད་དང་། 
སངས་རྒྱས་འབྱུང་བ་ཅི་དགར་སྟོན་པ་ཉིད་དང་། 
རང་གི་སེམས་བསྐྱེད་པས་དེ་བཞིན་གཤེགས་པ་རབ་ཏུ་འབྱེད་པ་ཡེ་ཤེས་ཀྱིས་ཁོང་དུ་ཆུད་པ་ཉིད་དང་། 
མ་ཉམས་ཤིང་རྗེས་སུ་འགྲོ་བའི་མངོན་པར་ཤེས་པ་ཐོབ་པ་ཉིད་དང་། 
འཇིག་རྟེན་གྱི་ཁམས་ཐམས་ཅད་དུ་རྣམ་པར་རྒྱུ་བ་ཉིད་དང་། 
འཁོར་གྱི་དཀྱིལ་འཁོར་ཐམས་ཅད་དུ་སྣང་བ་ཐོབ་པ་ཉིད་དང་། 
སྐྱེ་བ་ཐམས་ཅད་དུ་རང་གི་ལུས་རྗེས་སུ་འགྲོ་བ་ཉིད་དང་། 
ཐེག་པ་ཆེན་པོ་བསམ་གྱིས་མི་ཁྱབ་པ་དང་ལྡན་པ་ཉིད་དོ། 
།དེ་ལ་དང་པོ་ནི་ཚོགས་ཀྱིས་རབ་ཏུ་ཕྱེ་བའོ། 
།གཉིས་པ་ནི་མཐུན་པར་དམིགས་པས་ནང་དུ་ཡང་དག་འཇོག་པས་སོ། 
།གསུམ་པ་ནི་འབྲེལ་བའི་གཏམ་རྣམ་པར་གཏན་ལ་འབེབས་པས་སོ། 
།བཞི་པ་ནི་སངས་རྒྱས་འབྱུང་བ་ཅི་དགར་སྟོན་པའོ། 
།ལྔ་པ་ནི་རང་གི་སེམས་བསྐྱེད་པའི་ཁྱད་པར་གྱིས་དེ་བཞིན་གཤེགས་པའི་ཆོས་ཀྱི་སྐུ་རྗེས་སུ་དྲན་པས་སོ། 
།དྲུག་པ་ནི་མངོན་པར་ཤེས་པ་ཤིན་ཏུ་ཐོབ་པས་སོ། 
།ལྷག་མ་རྣམས་ནི་མངོན་པར་ཤེས་པའི་ལས་ཀྱིས་རབ་ཏུ་ཕྱེ་བ་སྟེ། 
འཇིག་རྟེན་གྱི་ཁམས་གཞན་དག་[^638K]ཏུ་འགྲོ་བ་དང་། 
བདག་དང་། 
གཞན་དག་དང་། 
དེ་དག་ཕན་ཚུན་ཡང་དག་པར་སྟོན་པ་དང་། 
སྐལ་བ་འདྲ་བར་འགྲོ་བ་དང་། 
ཐེག་པ་ཆེན་པོ་བསམ་གྱིས་མི་ཁྱབ་པ་ལ་འཛུད་པ་སྟེ། 
སྨོན་ལམ་ཆེན་པོ་མངོན་པར་སྒྲུབ་བོ། 
།འདི་ལྟ་སྟེ། 
ཕྱིར་མི་ལྡོག་པའི་འཁོར་ལོ་ལ་ཡང་དག་པར་གནས་པའི་བྱང་ཆུབ་སེམས་དཔའི་སྤྱོད་པ་སྤྱད་པར་བྱ་བའི་ཕྱིར་དང་། 
ལུས་དང་། 
ངག་དང་། 
ཡིད་ཀྱི་ལས་དོན་ཡོད་པར་བྱ་བའི་ཕྱིར་དང་། 
མཐོང་མ་ཐག་ཏུ་སངས་རྒྱས་ཀྱི་ཆོས་ཉིད་དུ་ངེས་པར་བྱ་བའི་ཕྱིར་དང་། 
ཚིག་བརྗོད་མ་ཐག་ཏུ་ཡེ་ཤེས་ཁོང་དུ་ཆུད་པར་བྱ་བའི་ཕྱིར་དང་། 
དད་པར་གྱུར་མ་ཐག་ཏུ་ཉོན་མོངས་པ་ལྡོག་པར་[^639K]བྱ་བའི་ཕྱིར་དང་། 
སྨན་གྱི་རྒྱལ་པོ་ཆེན་པོ་ལྟ་བུའི་ལུས་ཐོབ་པར་བྱ་བའི་ཕྱིར་དང་། 
ཡིད་བཞིན་གྱི་ནོར་བུ་ལྟ་བུའི་ལུས་ཐོབ་པར་བྱ་བའི་ཕྱིར་དང་། 
བྱང་ཆུབ་སེམས་དཔའ་ཆེན་པོའི་སྤྱོད་པ་སྤྱད་པའི་[^640K]ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་[^641K]མཐས་གཏུགས་པ། 
ཕྱི་མའི་མཐའི་མུར་ཐུག་པ། 
བསྐལ་པ་བགྲངས་པ་དང་།[^642K]སྤྱོད་པ་བགྲངས་པ་[^643K]ཐམས་ཅད་དུ་དོན་ཡོད་པ། 
རྒྱུན་མི་འཆད་པའི་ཞེས་བྱ་བ་ནི་དགུ་པའོ། 
།དོན་ཡོད་པ་དེ་ནི་བྱང་ཆུབ་སེམས་དཔའ་ཆེན་པོའི་སྤྱོད་པ་སྤྱད་པས་རབ་ཏུ་ཕྱེ་བའོ། 
།བྱང་ཆུབ་སེམས་དཔའི་སྤྱོད་པ་སྤྱད་པ་དེ་ཡང་ཕྱིར་མི་ལྡོག་པའི་འཁོར་ལོ་ལ་ཡང་དག་པར་གནས་པའི་བྱང་ཆུབ་སེམས་དཔའི་སྤྱོད་པ་སྤྱད་པས་རབ་ཏུ་ཕྱེ་བ་སྟེ། 
དེ་ཡང་དོན་དམ་པ་ཉིད་རྣམ་པ་གཉིས་ཀྱིས་རབ་ཏུ་ཕྱེ་བའོ། 
།བརྩོན་འགྲུས་དོན་ཡོད་པ་ལུས་དང་། 
ངག་དང་། 
ཡིད་ཀྱི་ལས་དོན་ཡོད་པ་ཉིད་ནི་དེ་ཚིག་[^644K]གསུམ་གྱིས་[^645K]གོ་རིམས་བཞིན་བསྟན་པར་རིག་པར་བྱ་སྟེ། 
མཐོང་མ་ཐག་ཏུ་[^646K]སངས་རྒྱས་ཀྱི་ཆོས་ཉིད་དུ་ངེས་པར་བྱ་བ་ནི་ལུས་ཀྱི་ལས་དོན་ཡོད་པ་ཉིད་དོ། 
།ཚིག་བརྗོད་མ་ཐག་ཏུ་ཡེ་ཤེས་ཁོང་དུ་ཆུད་པར་བྱ་བ་ནི་ངག་གི་ལས་དོན་ཡོད་པ་ཉིད་དོ། 
།དད་པར་གྱུར་མ་ཐག་ཏུ་ཉོན་མོངས་པ་ལྡོག་པ་ཞེས་བྱ་བ་ནི། 
ཡིད་ཀྱི་ལས་དོན་ཡོད་པ་ཉིད་དོ། 
།དོན་བྱེད་པ་དོན་ཡོད་པ་ཉིད་ནི་སེམས་ཅན་རྣམས་ཀྱི་རང་བཞིན་གྱིས་སྡུག་བསྔལ་བ་དང་། 
ཕོངས་པ་ལས་བྱུང་བའི་སྡུག་བསྔལ་གྱི་གཉེན་པོར་སྨན་གྱི་རྒྱལ་པོ་ཆེན་པོ་དང་། 
ཡིད་བཞིན་གྱི་ནོར་བུ་ལྟ་བུའི་ལུས་ཐོབ་པའི་[^647K]གོ་རིམས་བཞིན་ཏེ། 
སྨོན་ལམ་ཆེན་པོ་མངོན་པར་སྒྲུབ་བོ། 
།འདི་ལྟ་སྟེ། 
འཇིག་རྟེན་གྱི་ཁམས་ཐམས་ཅད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱ་བའི་ཕྱིར་དང་། 
བྱིས་པའི་ལམ་གཅིག་དང་ཐ་མི་དད་པར་བྱིས་པའི་ལམ་ཐམས་ཅད་དུ་སྐྱེ་བ་འབྱུང་བ་དང་། 
བྱང་ཆུབ་ཀྱི་སྙིང་པོ་དང་། 
ཆོས་ཀྱི་འཁོར་ལོ་བསྐོར་བ་དང་། 
ཡོངས་སུ་མྱ་ངན་ལས་འདས་པ་ཆེན་པོ་བསྟན་པར་བྱ་བའི་ཕྱིར་དང་། 
སངས་རྒྱས་ཀྱི་ཡུལ་ཆེན་པོ་མཐུ་དང་། 
ཡེ་ཤེས་ཀྱི་རྗེས་སུ་འགྲོ་བས་སེམས་ཅན་གྱི་ཁམས་ཐམས་ཅད་ཀྱི་[^648K]བསམ་པ་ཇི་ལྟ་བ་བཞིན་དུ་སངས་རྒྱས་འབྱུང་བ་[^649K]དལ་བ་ལ་རྟོག་པར་[^650K]བྱེད། 
ཞི་བར་བྱེད། 
ཐོབ་པར་བྱེད། 
ཐོབ་པར་གྱུར་ནས་[^651K]བསྟན་པར་བྱ་བའི་ཕྱིར་དང་། 
གཅིག་མངོན་དུ་ཡང་དག་པར་རྟོགས་པས་ཆོས་ཐམས་ཅད་མྱ་ངན་ལས་འདས་པས་རྒྱས་པར་བྱ་བའི་ཕྱིར་དང་། 
ཚིག་གཅིག་བརྗོད་པས་[^652K]སེམས་ཅན་ཐམས་ཅད་ཀྱི་སེམས་ཚིམ་པར་བྱ་བའི་ཕྱིར་དང་། 
ཡོངས་སུ་མྱ་ངན་ལས་འདས་པ་ཆེན་པོ་བསྟན་ཀྱང་། 
སྤྱོད་པའི་སྟོབས་རྒྱུན་མི་འཆད་པར་བྱ་བའི་ཕྱིར་དང་། 
ཡེ་ཤེས་ཆེན་པོའི་ས་ལས་[^653K]ཆོས་ཐམས་ཅད་རྣམ་པར་གཞག་པ་བསྟན་པར་བྱ་བའི་ཕྱིར་དང་། 
ཆོས་ཤེས་པ་དང་། 
རྫུ་འཕྲུལ་དང་། 
སྒྱུ་འཕྲུལ་གྱི་མངོན་པར་ཤེས་པས་འཇིག་རྟེན་གྱི་ཁམས་ཐམས་ཅད་རྒྱས་པར་བྱ་བའི་ཕྱིར། 
ཆོས་ཀྱི་དབྱིངས་ལྟར་རྒྱ་ཆེ་བ། 
ནམ་མཁའི་ཁམས་ཀྱི་མཐས་གཏུགས་པ་གཏུགས་པ་དང[^654K]། 
ཕྱི་མའི་མཐའི་མུར་ཐུག་པ། 
བསྐལ་པ་བགྲངས་པ་[^655K]དང་། 
མངོན་པར་རྫོགས་པར་བྱང་ཆུབ་པ་བགྲངས་པ་[^656K]ཐམས་ཅད་ཡེ་ཤེས་ཆེན་པོ་མངོན་པར་སྒྲུབ་པ་རྒྱུན་མི་འཆད་པའི་ཞེས་བྱ་བ་ནི་བཅུ་པའོ། 
།ཐེག་པ་ཆེན་པོའི་མངོན་པར་བསྒྲུབ་པ་[^657K]དེ་ནི་བྱང་ཆུབ་ཆེན་པོ་ཅི་འདྲ་བ་དང་། 
ལས་གང་གིས་དེ་རབ་ཏུ་ཕྱེ་བའོ། 
།དེ་ལ་བྱང་ཆུབ་ཆེན་པོ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ། 
།དེ་ནི་ལས་བདུན་བྱེད་པར་རིག་པར་བྱ་སྟེ། 
མངོན་པར་རྫོགས་པར་བྱང་ཆུབ་པ་སྟོན་པའི་ལས་བྱེད་པ་དང་། 
བདེན་པའི་ཚུལ་སྟོན་པའི་ལས་བྱེད་པ་དང་། 
འཐོབ་པའི་གདམས་ངག་གི་ལས་བྱེད་པ་དང་། 
ཆོས་སྣ་ཚོགས་སྟོན་པའི་ལས་བྱེད་པ་དང་། 
།སངས་རྒྱས་ཀྱི་རིགས་རྒྱུན་མི་འཆད་པའི་ལས་བྱེད་པ་དང་། 
ཡང་ཆོས་ཀྱི་ལུགས་གནས་པར་བྱེད་པའི་ལས་བྱེད་པ་དང་། 
དབང་གི་ལས་བྱེད་པའོ། 
།དེ་ལ་ལས་དང་པོ་[^658K]ནི་བྱིས་པའི་ལམ་གཅིག་དང་ཐ་མི་དད་པར་བྱིས་པའི་ལམ་ཐམས་ཅད་དུ་སྐྱེ་བ་འབྱུང་བ་ལ་སོགས་པ་ཡིན་པར་རིག་པར་བྱ་སྟེ། 
འཛམ་བུའི་གླིང་གཅིག་དང་དུས་མཉམ་དུ་འཛམ་བུའི་གླིང་ཐམས་ཅད་དུ་ཞེས་བྱ་བའི་ཐ་ཚིག་གོ། 
།འཛམ་བུའི་གླིང་ནི་གདུལ་བྱ་བྱིས་པ་རྣམས་འདུལ་བའི་གནས་ཀྱི་[^659K]མཆོག་ཏུ་གྱུར་པས་བྱིས་པའི་ལམ་ཞེས་བྱའོ། 
།ལས་གཉིས་པ་དེ་[^660K]ནི་མི་དལ་བ་རྣམས་མ་གཏོགས་པར་སངས་རྒྱས་ཀྱི་ཡུལ་ཆེན་པོའི་[^661K]མཐུ་དང་ཡེ་ཤེས་ཀྱི་རྗེས་སུ་འགྲོ་བས། 
འཇིག་རྟེན་གྱི་ཁམས་གཞན་དག་ཏུ་གདུལ་བྱ་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་སངས་རྒྱས་འབྱུང་བ་སངས་རྒྱས་འབྱུང་བར་དལ་བ་དེ་དང་དེར་སྐྱེས་པ་རྣམས་ལ་སྡུག་བསྔལ་རྟོག་པར་[^662K]བྱེད། 
ཀུན་འབྱུང་བཞི་པར་བྱེད། 
འགོག་པ་ཐོབ་པར་[^663K]བྱེད། 
ལམ་བསྟན་པར་བྱེད་པར་རིག་པར་བྱའོ། 
།ལས་གསུམ་པ་ནི་གཅིག་མངོན་དུ་ཡང་དག་པར་རྟོགས་པ། 
ཆོས་ལ་བདག་མེད་པའི་རྣམ་པར་ཆོས་ཐམས་ཅད་རང་བཞིན་གྱིས་མྱ་ངན་ལས་འདས་པར་མོས་པ་ཡིན་པར་རིག་པར་བྱའོ། 
།ལས་བཞི་པ་ནི་ཚིག་གཅིག་བརྗོད་པས་གདུལ་བྱ་མོས་པ་ཐ་དད་པ་རྣམས་ཀྱི་སེམས་ལ་ཅིག་ཅར་གོ་བར་བྱེད་པའོ། 
།ལས་ལྔ་པ་ནི་ཡོངས་སུ་མྱ་ངན་ལས་འདས་པ་ཆེན་པོ་བསྟན་ནས་ཡང་སྤྱོད་པའི་སྟོབས་རྒྱུན་མི་འཆད་པ་[^664K]ཡིན་པར་རིག་པར་བྱའོ། 
།ལས་དྲུག་པ་ནི་སངས་རྒྱས་ཀྱི་ཡེ་ཤེས་ཀྱི་[^665K]ས་ལས་ཡང་མདོ་ལ་སོགས་པའི་ཆོས་ཐམས་ཅད་དག་པ་སྟོན་པ་ཡིན་པར་རིག་པར་བྱའོ། 
།ལས་བདུན་པ་ནི་ཆོས་ཤེས་པའི་མངོན་པར་ཤེས་པས་ཆོས་ཐམས་ཅད་སྣང་བར་བྱེད་པ་དང་། 
རྫུ་འཕྲུལ་གྱི་མངོན་པར་ཤེས་པས་ཇི་ལྟར་འདོད་པ་བཞིན་དུ་ད་དུང་རང་གི་ལུས་འཛིན་པ་དང་། 
གནས་པ་དང་། 
འཆི་འཕོ་བ་དང་། 
སྒྱུ་འཕྲུལ་གྱི་མངོན་པར་ཤེས་པས་ཕྱི་རོལ་[^666K]གྱི་དངོས་པོ་རྣམས་འདོད་དགུར་སྒྱུར་བ་[^667K]ཡིན་པར་རིག་པར་བྱའོ། 
།ཆོས་ཤེས་པའི་མངོན་པར་ཤེས་པ་གཅིག་གིས་ནི་འཁོར་བ་ལ་མི་གནས་པར་འགྱུར་རོ། 
།རྫུ་འཕྲུལ་གྱི་མངོན་པར་ཤེས་པ་དང་། 
སྒྱུ་འཕྲུལ་གྱི་མངོན་པར་ཤེས་པ་གཉིས་ནི་ཞི་བ་གཅིག་པུ་བགྲོད་པ་མ་ཡིན་པར་འགྱུར་རོ། 
།ཅིའི་ཕྱིར་སྨོན་ལམ་ཆེན་པོ་བཅུ་ཁོ་ན་ཞེ་ན། 
གཅིག་ནི་བསོད་ནམས་ཀྱི་ཚོགས་ཡོངས་སུ་རྫོགས་པར་བྱེད་པ་ཡིན་པར་རིག་པར་བྱའོ། 
།གཉིས་པ་ནི་ཡེ་ཤེས་ཀྱི་ཚོགས་ཡོངས་སུ་རྫོགས་པར་བྱེད་པའོ། 
།ལྔ་ནི་སེམས་ཅན་ཡོངས་སུ་སྨིན་པར་བྱེད་པ་སྟེ། 
རྟེན་ཅི་འདྲ་བ་དང་། 
སེམས་ཅི་འདྲ་བ་དང་། 
སེམས་ཅན་གང་དག་[^668K]དང་། 
གང་ན་གནས་པ་རྣམས་དང་། 
གང་དུ་གནས་ནས་ཡོངས་སུ་སྨིན་པར་བྱ་བའོ[^669K]། 
།གསུམ་པ་[^670K]ནི་བདག་པོའི་[^671K]ཁྱད་པར་བྱ་བ་དང་། 
བྱང་ཆུབ་སེམས་དཔའི་སའི་མཐར་ཕྱིན་པར་བྱ་བ་དང་། 
ཐམས་ཅད་ཀྱི་མཐར་ཕྱིན་པར་བྱ་བ་སྟེ། 
འདིས་ནི་ཡང་དག་པ་ཇི་ལྟ་བ་བཞིན་དུ་ཡོངས་སུ་སྨིན་པར་བྱེད་པ་དེ་ལྟ་བུ་ཡང་ཡོངས་སུ་བསྟན་པ་ཡིན་ནོ། 
།དེ་ལ་སྨོན་ལམ་ནི་འདོད་པའི་དོན་མངོན་པར་འདུ་བྱེད་པའོ། 
།བརྩོན་པ་ནི་དེ་གྲུབ་པར་བྱེད་པའི་ཐབས་སོ། 
།མངོན་པར་བསྒྲུབ་པ་[^672K]ནི་དེ་གྲུབ་པར་བྱེད་པར་རིག་པར་བྱ་སྟེ། 
ས་འདི་ལ་གནས་པས་འདི་གསུམ་རིམ་གྱིས་མངོན་པར་སྒྲུབ་ཀྱི་ཅིག་ཅར་ནི་མ་ཡིན་པར་[^673K]རིག་པར་བྱའོ། 
།སྨོན་ལམ་ཆེན་པོ་བཅུ་པོ་འདི་རྣམས་རེ་རེ་ཡང་འཁོར་འབུམ་ཕྲག་གྲངས་མེད་པ་དང་ལྡན་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་དེ་ལྟར་རྣམ་པ་[^674K]འདི་ལྟ་བུའི་སྨོན་ལམ་ཆེན་པོ་དང་། 
བརྩོན་པ་ཆེན་པོ་དང་། 
མངོན་པར་སྒྲུབ་པ་ཆེན་པོའི་སྨོན་ལམ་གྱི་སྒོ་བཅུ་པོ་འདི་དག་ལ་སོགས་པ་སྨོན་ལམ་འབུམ་ཕྲག་གྲངས་མེད་པ་ཕྲག་བཅུ་ཚང་བ་དེ་དག་བྱང་ཆུབ་སེམས་དཔའི་ས་རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔས་མངོན་པར་སྒྲུབ་པ་ཞེས་གསུངས་པའོ། 
།དེའི་ཕྱིར་དགེ་བའི་རྩ་བ་ཤིན་ཏུ་སྦྱངས་ཤིང་མང་བས་སྨོན་ལམ་ཆེན་པོ་དག་ཅེས་བྱའོ། 
།བྱང་ཆུབ་སེམས་དཔའི་འདུན་པ་ཁྱད་པར་ཅན་དེ་ནི་ཉན་ཐོས་ལ་སོགས་པའི་འདུན་པ་ལས་རྣམ་པ་གཉིས་ཀྱིས་ཁྱད་པར་དུ་འཕགས་ཏེ། 
ཤིན་ཏུ་སྦྱངས་ཤིང་མང་བ་དང་། 
སེམས་ཅན་ཐམས་ཅད་དང་ཐུན་མོང་བས་སོ། 
།ཐུན་མོང་བ་དེ་ཡང་མཐར་ཐུག་པའི་གནས་རྣམས་ཀྱིས་ཡོངས་སུ་སྟོན་ཏེ་གང་གི་ཕྱིར་སྨོན་ལམ་དེ་དག་ཀྱང་[^675K]མཐར་ཐུག་པ་མེད་པའི་གནས་བཅུར་མངོན་པར་སྒྲུབ་སྟེ། 
བཅུ་གང་ཞེ་ན། 
འདི་ལྟ་སྟེ། 
སེམས་ཅན་གྱི་ཁམས་ཀྱི་མཐར་ཐུག་པ་དང་། 
འཇིག་རྟེན་གྱི་ཁམས་ཀྱི་མཐར་ཐུག་པ་དང་། 
ནམ་མཁའི་ཁམས་ཀྱི་མཐར་ཐུག་པ་དང་། 
ཆོས་ཀྱི་ཁམས་ཀྱི་མཐར་ཐུག་པ་དང་། 
མྱ་ངན་ལས་འདས་པའི་ཁམས་ཀྱི་མཐར་ཐུག་པ་དང་། 
སངས་རྒྱས་འབྱུང་བའི་ཁམས་ཀྱི་མཐར་ཐུག་པ་དང་། 
དེ་བཞིན་གཤེགས་པའི་ཡེ་ཤེས་ཀྱི་ཁམས་ཀྱི་མཐར་ཐུག་པ་དང་། 
སེམས་ཀྱི་[^676K]དམིགས་པའི་མཐར་ཐུག་པ་དང་། 
སངས་རྒྱས་ཀྱི་ཡུལ་གྱི་ཡེ་ཤེས་མངོན་པར་སྒྲུབ་པའི་ཁམས་ཀྱི་མཐར་ཐུག་པ་དང་། 
འཇིག་རྟེན་གྱི་རྒྱུད་དང་། 
ཆོས་ཀྱི་རྒྱུད་དང་། 
ཡེ་ཤེས་ཀྱི་རྒྱུད་ཀྱི་ཁམས་ཀྱི་མཐར་ཐུག་པར་རོ། 
།དེ་ལྟར་བདག་གི་སྨོན་ལམ་ཆེན་པོ་འདི་དག་སེམས་ཅན་མཐའ་གང་དུ་ཐུག་པ་དེའི་མཐར་ཐུག་པར་གྱུར་ཅིག 
།བདག་གི་སྨོན་ལམ་ཆེན་པོ་འདི་དག་ཡེ་ཤེས་ཀྱི་རྒྱུད་ཀྱི་ཁམས་ཀྱི་བར་དག་གི་མཐའ་གང་དུ་ཐུག་པ་དེའི་མཐར་ཐུག་པར་གྱུར་ཅིག 
།ཇི་ལྟར་སེམས་ཅན་གྱི་ཁམས་ཀྱི་མཐར་ཐུག་པ་མེད་པ་དེ་ལྟར་བདག་གི་དགེ་བའི་རྩ་བ་འདི་དག་ཀྱང་མཐར་ཐུག་པ་མེད་པར་གྱུར་ཅིག 
།ཡེ་ཤེས་ཀྱི་རྒྱུད་ཀྱི་ཁམས་ཀྱི་བར་དག་གི་མཐར་ཐུག་པ་མེད་པ་ལྟར་བདག་གི་དགེ་བའི་རྩ་བ་འདི་དག་ཀྱང་མཐར་ཐུག་པ་མེད་པར་གྱུར་ཅིག་ཅེས་གསུངས་པའོ། 
།དེ་ལ་སེམས་ཅན་གྱི་ཁམས་ཀྱི་མཐར་ཐུག་པ་ནི་ཡན་ལག་གོ། 
།འཇིག་རྟེན་གྱི་ཁམས་ཀྱི་མཐར་ཐུག་པ་ནས། 
ཡེ་ཤེས་ཀྱི་རྒྱུད་ཀྱི་ཁམས་ཀྱི་མཐར་ཐུག་པའི་བར་དག་ནི་ཉེ་བའི་ཡན་ལག་གོ། 
།འདིས་ནི་སེམས་ཅན་གྱི་ཁམས་གང་ཡིན་པ་སྟེ། 
སེམས་ཅན་གྱི་ཁམས་ཀྱི་མཐར་ཐུག་པ་ཞེས་བྱ་བ་དང་། 
གང་དུ་གནས་པ་སྟེ་འཇིག་རྟེན་གྱི་ཁམས་ཀྱི་མཐར་ཐུག་པ་ཞེས་བྱ་བ་དང་། 
ཇི་སྙེད་པ་སྟེ། 
ནམ་མཁའི་ཁམས་ཀྱི་མཐར་ཐུག་པ་ཞེས་བྱ་བ་དང་། 
ཆོས་བསྟན་པ་གང་གིས་[^677K]གདུལ་བར་བྱ་བ་སྟེ། 
ཆོས་ཀྱི་ཁམས་ཀྱི་མཐར་ཐུག་པ་ཞེས་བྱ་བ་དང་། 
གང་དུ་གདུལ་བར་བྱ་བ་སྟེ། 
མྱ་ངན་ལས་འདས་པའི་མཐར་ཐུག་པ་ཞེས་བྱ་བ་དང་། 
ཐབས་ལ་མཁས་པ་གང་གིས་ཏེ། 
སངས་རྒྱས་འབྱུང་བའི་ཁམས་ཀྱི་མཐར་ཐུག་པ་ཞེས་བྱ་བ་དང་། 
གདམས་ངག་གང་[^678K]ལ་བརྟེན་ནས་ཏེ། 
དེ་བཞིན་གཤེགས་པའི་ཡེ་ཤེས་ཀྱི་ཁམས་ཀྱི་མཐར་ཐུག་པ་ཞེས་བྱ་བ་དང་། 
དམིགས་པ་གང་གིས་ཏེ། 
སེམས་ཀྱི་དམིགས་པའི་ཁམས་ཀྱི་མཐར་ཐུག་པ་ཞེས་བྱ་བ་དང་། 
མངོན་པར་རྟོགས་པ་གང་གིས་ཏེ། 
སངས་རྒྱས་ཀྱི་ཡུལ་གྱི་[^679K]ཡེ་ཤེས་མངོན་པར་བསྒྲུབ་པའི་ཁམས་ཀྱི་[^680K]མཐར་ཐུག་པ་ཞེས་བྱ་བ་དེ་ཡོངས་སུ་བསྟན་ཏོ། 
།འདིར་རྒྱུན་གྱི་མཐར་ཐུག་པ་ཡིན་པར་རིག་པར་བྱའི། 
སྐད་ཅིག་གི་མཐར་ཐུག་པ་ནི་མ་ཡིན་པར་བསྟན་པའི་ཕྱིར་མཐར་ཐུག་པ་རྣམ་པ་དགུ་པོ་འདི་དག་མདོར་བསྡུས་ཏེ་རྒྱུད་ཀྱི་མཐར་ཐུག་པ་རྣམ་པ་གསུམ་གྱིས་[^681K]སྟོན་ཏོ། 
།མཐར་ཐུག་པའི་གནས་འདི་དག་གི་དབང་གིས་སངས་རྒྱས་རྣམས་སེམས་ཅན་གྱི་དོན་གཏན་དུ་མཛད་པར་རིག་པར་བྱ་སྟེ། 
དེ་ལྟར་འདུན་པའི་གྱིས་ཁྱད་པར་[^682K]ཁྱད་པར་དུ་འཕགས་པ་ཡིན་ནོ། 
།སྒྲུབ་པའི་ཁྱད་པར་གྱིས་[^683K]ཁྱད་པར་དུ་འཕགས་པ་ཇི་ལྟ་བུ་ཞེ་ན། 
གང་གི་[^684K]ཕྱིར་དེ་དེ་ལྟར་སྨོན་ལམ་ཤིན་ཏུ་བསྒྲུབས་ཏེ། 
ལས་སུ་རུང་བའི་སེམས་དང་གཉེན་པོའི་[^685K]སེམས་སུ་གྱུར་པས་དད་པ་མི་འཕྲོགས་པ་དང་ལྡན་པ་ཡིན་ཏེ། 
དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སྔོན་གྱི་[^686K]མཐའི་སྤྱོད་པ་ལ་འཇུག་པ་དང་། 
ཕ་རོལ་ཏུ་ཕྱིན་པ་ཡང་དག་པར་འགྲུབ་པ་དང་། 
ས་ཡང་དག་པར་འགྲུབ་པས་བསྒྲུབ་པ་[^687K]དང་། 
མི་འཇིགས་པ་ཡོངས་སུ་རྫོགས་པ་དང་། 
སྟོབས་དང་། 
སངས་རྒྱས་ཀྱི་ཆོས་མ་འདྲེས་པ་མི་འཕྲོགས་པ་ཉིད་དང་། 
སངས་རྒྱས་ཀྱི་ཆོས་བསམ་གྱིས་མི་ཁྱབ་པ་ཉིད་དང་། 
དེ་བཞིན་གཤེགས་པའི་ཡུལ་མཐའ་དང་དབུང་མེད་པ་མངོན་པར་བསྒྲུབ་པ་[^688K]དང་། 
དེ་བཞིན་གཤེགས་པའི་སྤྱོད་ཡུལ་ཚད་མེད་པ་དང་[^689K]ལྡན་པ་ལ་འཇུག་པ་དང་། 
འབྲས་བུ་ཡོངས་སུ་གྲུབ་པ་ལ་ཡིད་ཆེས་པ་ཡིན་ཏེ། 
མདོར་བསྡུ་ན། 
བྱང་ཆུབ་སེམས་དཔའི་སྤྱོད་པ་ཐམས་ཅད་ནས། 
དེ་བཞིན་གཤེགས་པའི་སའི་བར་དུ་ངེས་པར་བསྟན་པ་དང་། 
འཛིན་པ་ལ་མངོན་པར་ཡིད་ཆེས་པ་ཡིན་ནོ་ཞེས་གསུངས་པའོ། 
།དེ་ལྟར་སྨོན་ལམ་ཤིན་ཏུ་བསྒྲུབས་[^690K]ཏེ། 
དགེ་བའི་རྩ་བ་དེ་དག་ལས་དབང་གི་ཁྱད་པར་ཐོབ་པས། 
ལས་སུ་རུང་བའི་སེམས་སུ་གྱུར་ཏེ། 
བདེ་བར་གནས་པའི་ཁྱད་པར་ཐོབ་པས། 
མཉན་པའི་[^691K]སེམས་སུ་གྱུར་ཏོ། 
།དད་པ་མི་འཕྲོགས་པ་དང་ལྡན་པ་ཡིན་ཏེ་ཞེས་རྒྱ་ཆེར་འབྱུང་བ་དེ་ལ། 
སྔོན་གྱི་མཐའི་སྤྱོད་པ་འཇུག་པ་ནི་བྱང་ཆུབ་སེམས་དཔའི་སྤྱོད་པ་ནས་བཟུང་སྟེ། 
བྱང་ཆུབ་མངོན་པར་རྫོགས་པར་བྱང་ཆུབ་པའི་བར་དུའོ། 
།དེ་ལ་བྱང་ཆུབ་སེམས་དཔའི་སྤྱོད་པས་བསྡུས་པའི་སྔོན་གྱི་མཐའི་སྤྱོད་པ་ལ་ནི་རྣམ་པ་གཉིས་ཀྱིས་མངོན་པར་ཡིད་ཆེས་ཏེ། 
བྱང་ཆུབ་སེམས་དཔའི་སྤྱོད་པ་དེ་གང་ཡིན་པ་དང་། 
རིམ་པ་གང་གིས་ཏེ། 
གང་གི་ཕྱིར་ཕ་རོལ་ཏུ་ཕྱིན་པ་ཡང་དག་པར་འགྲུབ་པ་དང་། 
ས་ཡང་དག་པར་འགྲུབ་པས་འགྲུབ་པ་ཞེས་གསུངས་པའོ། 
།བྱང་ཆུབ་ཀྱིས་བསྡུས་པའི་སྔོན་གྱི་མཐའི་སྤྱོད་པ་འཇུག་པ་ལ་ནི་ཁྱད་པར་རྣམ་པ་དྲུག་གིས་ཁྱད་པར་དུ་འཕགས་པར་མངོན་པར་ཡིད་ཆེས་ཏེ། 
མུ་སྟེགས་ཅན་དང་། 
བདུད་དང་ཕྱིར་རྒོལ་བའི་གཉེན་པོའི་ཁྱད་པར་གཉིས་ཀྱིས་[^692K]ཁྱད་པར་དུ་འཕགས་པ་ནི་གང་གི་ཕྱིར་མི་འཇིགས་པ་ཡོངས་སུ་རྫོགས་པ་དང་། 
སྟོབས་དང་། 
སངས་རྒྱས་ཀྱི་ཆོས་མ་འདྲེས་པ་མི་འཕྲོགས་པ་ཉིད་ཅེས་གསུངས་པའོ། 
།མཐུ་བསམ་གྱིས་མི་ཁྱབ་པར་[^693K]རྒྱ་ཆེ་བའི་ཁྱད་པར་གྱིས་ཁྱད་པར་དུ་འཕགས་པ་ནི་གང་གི་ཕྱིར། 
སངས་རྒྱས་ཀྱི་ཆོས་བསམ་གྱིས་མི་ཁྱབ་ཅེས་གསུངས་པའོ། 
།ཡེ་ཤེས་ཐ་མི་དད་ཅིང་ཟབ་པ་ཉིད་ཀྱི་གྱིས་ཁྱད་པར་[^694K]ཁྱད་པར་དུ་འཕགས་པ་ནི་གང་གི་ཕྱིར། 
དེ་བཞིན་གཤེགས་པའི་ཡུལ་མཐའ་དང་དབུང་མེད་པ་མངོན་པར་སྒྲུབ་པ་ཞེས་གསུངས་པའོ། 
།རྣམ་པ་ཐམས་ཅད་མཁྱེན་པའི་ཁྱད་པར་གྱིས་ཁྱད་པར་དུ་འཕགས་པ་ནི་གང་གི་ཕྱིར། 
དེ་བཞིན་གཤེགས་པའི་སྤྱོད་ཡུལ་ཚད་མེད་པ་དང་ལྡན་པ་ལ་འཇུག་པ་ཞེས་གསུངས་པའོ། 
།བག་ཆགས་དང་བཅས་པའི་ཉེས་པ་ཐམས་ཅད་དང་གཏན་དུ་བྲལ་བའི་ཕྱིར། 
བྲལ་བའི་ཁྱད་པར་གྱིས་[^695K]ཁྱད་པར་དུ་འཕགས་པ་ནི་གང་གི་ཕྱིར། 
འབྲས་བུ་ཡོངས་སུ་འགྲུབ་པ་ལ་ཡིད་ཆེས་པ་ཡིན་ཞེས་གསུངས་པའོ། 
།ཡང་མདོར་བསྡུས་ན་སྔོན་གྱི་མཐའི་སྤྱོད་པ་ལ་འཇུག་པ་དེ། 
བྱང་ཆུབ་སེམས་དཔའི་སྤྱོད་པ་ཐམས་ཅད་ནས་དེ་བཞིན་གཤེགས་པའི་སའི་བར་དུ་ངེས་པར་བསྟན་པ་དང་། 
འཛིན་པ་ལ་མངོན་པར་ཡིད་ཆེས་པ་ཡིན་ནོ་ཞེས་བྱ་བས་སྟོན་ཏོ། 
།དེ་ལ་ངེས་པ་[^696K]བསྟན་པ་ནི་བསྟན་པའོ། 
།འཛིན་པ་ནི་རྟོགས་པ་ཡིན་པར་རིག་པར་བྱའོ། 
།དེ་རྣམ་པ་གསུམ་གྱི་ཕྱིར། 
སེམས་ཅན་རྣམས་ལ་སྙིང་རྗེ་ཆེན་པོ་འཇུག་པར་རིག་པར་བྱ་སྟེ། 
དོན་དམ་པའི་བདེ་བ་དང་མི་ལྡན་པ་དང་། 
སྡུག་བསྔལ་དང་ལྡན་པ་དང་། 
དེ་ལས་བཟློག་པས་སོ། 
།དོན་དམ་པའི་བདེ་བ་དང་མི་ལྡན་པ་ཇི་ལྟ་བུ་ཞེ་ན། 
གང་གི་ཕྱིར་དེ་འདི་སྙམ་དུ་སེམས་ཏེ། 
སངས་རྒྱས་ཀྱི་ཆོས་འདི་དག་ནི་འདི་ལྟར་ཟབ། 
འདི་ལྟར་དབེན། 
འདི་ལྟར་ཞི། 
འདི་ལྟར་སྟོང་། 
འདི་ལྟར་མཚན་མ་མེད། 
འདི་ལྟར་སྨོན་པ་མེད། 
འདི་ལྟར་གོས་པ་མེད་དེ་འདི་ལྟར་ཚད་མེད་ཅིང་། 
འདི་ལྟར་རྒྱ་ཆེ་ལ་སངས་རྒྱས་ཀྱི་ཆོས་འདི་དག་ནི་འདི་ལྟར་སྒྲུབ་པར་དཀའ་ན་ཞེས་གསུངས་པའོ། 
།སྡུག་བསྔལ་དང་ལྡན་པས་ཇི་ལྟ་བུ་ཞེ་ན། 
འོན་ཀྱང་བྱིས་པ་སོ་སོའི་སྐྱེ་བོ་འདི་དག་ལྟ་བ་ངན་པར་ལྟུང་བའི་སེམས་ཀྱི་རྒྱུད་དང་། 
མ་རིག་པའི་མུན་པས་ཀུན་ནས་ཁེབས་པའི་ཡིད་དང་། 
ང་རྒྱལ་གྱི་རྒྱལ་མཚན་ཤིན་ཏུ་རྟོག་པ་[^697K]རྣམས་དང། 
སྲེད་པའི་དྲ་བས་མངོན་པར་འདོད་པའི་ཡིད་ལ་བྱེད་པ་རྣམས་དང་། 
སྒྱུ་དང་གཡོའི་ཐིབས་པོའི་རྗེས་སུ་རྒྱུ་བའི་སེམས་ཀྱི་བསམ་པ་རྣམས་དང་། 
ཕྲག་དོག་དང་། 
སེར་སྣ་དང་མཚུངས་པར་ལྡན་པས་འགྲོ་བར་སྐྱེད་པར་སྦྱོར་བ་རྣམས་དང་། 
འདོད་ཆགས་དང་། 
ཞེ་སྡང་དང་། 
གཏི་མུག་ལ་འདྲིས་པའི་ལས་ལ་སོགས་པ་རྣམས་དང་། 
ཁྲོ་བ་དང་ཁོན་དུ་འཛིན་པས་[^698K]སྤངས་པའི་སེམས་ཀྱི་མེ་ལྕེ་འབར་བ་རྣམས་དང་། 
ཕྱིན་ཅི་ལོག་དང་མཚུངས་པར་ལྡན་པས་ལས་བྱ་བ་མངོན་པར་བསྒྲུབས་པ་རྣམས་དང་། 
འདོད་པ་དང་སྲིད་པ་དང་། 
མ་རིག་པའི་ཟག་པ་དང་འབྲེལ་པའི་སེམས་[^699K]ཡིད་དང་། 
རྣམ་པར་ཤེས་པའི་ས་བོན་རྣམས་ཀྱིས་གང་འདི་ཁམས་གསུམ་དུ་མིང་དང་གཟུགས་དང་ལྷན་ཅིག་མི་འབྱུང་བ་མི་འབྲལ་བ་ཡང་སྲིད་པའི་མྱུ་གུ་མངོན་པར་འགྲུབ་པར་བྱེད་དོ། 
།མིང་དང་གཟུགས་དེ་རྣམ་པར་འཕེལ་ནས་སྐྱེ་མཆེད་དྲུག་གི་[^700K]གྲོང་འབྱུང་བར་འགྱུར་རོ། 
།སྐྱེ་མཆེད་རྣམས་བྱུང་ནས་ཕན་ཚུན་རེག་སྟེ་ཕྲད་པས་ཚོར་བ་འབྱུང་བར་འགྱུར་རོ། 
།ཚོར་བ་དེ་ཉིད་ལ་ཕྱི་ཕྱིར་ཞིང་མངོན་པར་དགའ་བའི་སྲེད་པ་དང་། 
ལེན་པ་རྣམ་པར་འཕེལ་ལོ། 
།ཉེ་བར་ལེན་པ་རྣམ་པར་འཕེལ་ནས་སྲིད་པ་འབྱུང་ངོ་། 
།བྱུང་ནས་སྐྱེ་བ་དང་། 
རྒ་ཤི་དང་། 
མྱ་ངན་དང་། 
སྨྲེ་སྔགས་འདོན་པ་དང་། 
སྡུག་བསྔལ་བ་དང་། 
ཡིད་མི་བདེ་བ་དང་། 
འཁྲུག་པ་རྣམས་འབྱུང་བར་འགྱུར་ཏེ། 
དེ་ལྟར་སེམས་ཅན་དེ་དག་གི་སྡུག་བསྔལ་གྱི་ཕུང་པོ་བདག་དང་བདག་གི་མེད་པ། 
གསོབ། 
གསོག 
།སྟོང་པ། 
གཡོ་བ་མེད་པ། 
བྱེད་པ་མེད་པ། 
བེམས་པོ། 
།རྩྭ་དང་། 
ཤིང་དང། 
རྩིག་པ་དང་། 
མིག་ཡོར་ལྟ་བུ་མངོན་པར་འགྲུབ་ཀྱང་ཞེས་གསུངས་པ་སྟེ། 
དེ་ལྟར་སྡུག་བསྔལ་དང་ལྡན་པས་སོ། 
།ཇི་ལྟར་ན་དེ་ལས་བཟློག་པས་ཤེ་ན། 
གང་གི་ཕྱིར། 
འདི་ལྟར་དེ་ཁོང་དུ་མི་ཆུད་དོ་ཞེས་གསུངས་པའོ། 
།དེ་ལ་སངས་རྒྱས་ཀྱི་ཆོས་རྣམས་ཟབ་པ་ཉིད་རྣམ་པ་དགུར་རིག་པར་བྱ་སྟེ། 
དབེན་པ་ཟབ་པ་ཉིད་དང་། 
ཞི་བ་ཟབ་པ་ཉིད་དང་། 
སྟོང་པ་ཟབ་པ་ཉིད་དང་། 
མཚན་མ་མེད་པ་ཟབ་པ་ཉིད་དང་། 
སྨོན་པ་མེད་པ་ཟབ་པ་ཉིད་དང་། 
གོས་པ་མེད་པ་ཟབ་པ་ཉིད་དང་། 
ཚད་མེད་པ་ཟབ་པ་ཉིད་དང་། 
རྒྱ་ཆེ་བ་ཟབ་པ་ཉིད་དང་། 
བསྒྲུབ་[^701K]དཀའ་བ་ཟབ་པ་ཉིད་དོ། 
།དེ་ལ་དབེན་པ་ནི་སྒྲོ་འདོགས་པའི་དོན་དང་། 
སྒྲོ་བཏགས་པའི་དོན་གྱིས་སོ། 
།ཞི་བ་ནི་དོན་གྱི་ཆོས་ཉིད་ཀྱིས་སོ། 
།སྟོང་པ་དང་། 
མཚན་མ་མེད་པ་དང་། 
སྨོན་པ་མེད་པ་ནི་རྣམ་པར་ཐར་པའི་སྒོ་གསུམ་ལ་དམིགས་པས་མི་མཐུན་པའི་ཕྱོགས་རྣམ་པ་གསུམ་གྱི་གཉེན་པོ་སྟེ། 
མི་མཐུན་པའི་ཕྱོགས་རྣམ་པ་གསུམ་ནི་རྣམ་པར་རྟོག་པ་[^702K]དང་། 
མཚན་མ་དང་ལྡན་པ་དང་། 
བྲལ་བ་[^703K]ལ་སྨོན་པའོ། 
།གོས་པ་མེད་པ་ནི་ཉོན་མོངས་པ་ཅན་གྱི་ཆོས་སྤོང་བའི་དམིགས་པ་ཡིན་པའི་ཕྱིར་རོ། 
།ཚད་མེད་པ་ནི་གྲངས་མེད་པ་དང་། 
བརྟག་མི་ནུས་པའི་དགེ་བའི་རྩ་བ་སྐྱེ་བའི་དམིགས་པ་ཡིན་པའི་ཕྱིར་རོ། 
།རྒྱ་ཆེ་བ་ནི་བདག་དང་གཞན་གྱི་དོན་བྱེད་པར་རྟོགས་པའི་ཡེ་ཤེས་ཀྱི་དམིགས་པ་ཡིན་པའི་ཕྱིར་རོ། 
།བསྒྲུབ་[^704K]དཀའ་བ་ནི་བསྐལ་བ་གྲངས་མེད་པ་གསུམ་གྱིས་ཐོབ་པར་བྱ་བའི་ཡེ་ཤེས་ཀྱི་དམིགས་པ་ཡིན་པའི་ཕྱིར་རོ། 
།འོན་ཀྱང་སེམས་ཅན་འདི་དག་ནི་ལྟ་བ་ངན་པར་ལྟུང་བའི་སེམས་ཀྱི་རྒྱུད་ཅེས་བྱ་བ་ནི་ལྟ་བ་ངན་པ་རྣམ་པ་དགུར་རིག་པར་བྱ་སྟེ། 
ཀུན་ནས་ཁེབས་པའི་ཡིད་ཀྱི་ལྟ་བ་ངན་པ་ནི་གང་གི་ཕྱིར་མ་རིག་པའི་མུན་པས་ཀུན་ནས་ཁེབས་པའི་ཡིད་ཅེས་གསུངས་པའོ། 
།ཡིད་ཀྱི་ཀུན་དུ་རྟོག་པའི་[^705K]ལྟ་བ་ངན་པ་ནི་གང་གི་ཕྱིར། 
ང་རྒྱལ་གྱི་རྒྱལ་མཚན་ཤིན་ཏུ་བསྒྲེང་བའི་ཀུན་དུ་རྟོག་པ་[^706K]རྣམས་ཞེས་གསུངས་པའོ། 
།སྲིད་པའི་ཡིད་ལ་བྱེད་པའི་ལྟ་བ་ངན་པ་ནི་གང་གི་ཕྱིར། 
སྲེད་པའི་[^707K]དྲ་བས་མངོན་པར་འདོད་པའི་ཡིད་[^708K]ལ་བྱེད་པ་རྣམས་ཞེས་གསུངས་པའོ། 
།སྒྱུ་དང་གཡོའི་བསམ་པའི་ལྟ་བ་ངན་པ་ནི་གང་གི་ཕྱིར། 
སྒྱུ་དང་གཡོའི་ཐིབས་པོའི་རྗེས་སུ་[^709K]རྒྱུ་བའི་སེམས་ཀྱི་[^710K]བསམ་པ་རྣམས་ཞེས་གསུངས་པའོ། 
།ཕྲག་དོག་དང་སེར་སྣའི་སྦྱོར་བའི་ལྟ་བ་[^711K]ངན་པ་ནི་གང་གི་ཕྱིར། 
ཕྲག་དོག་དང་སེར་སྣ་དང་མཚུངས་པར་ལྡན་པས་འགྲོ་བར་སྐྱེ་བ་སྦྱོར་བ་རྣམས་ཞེས་གསུངས་པའོ། 
།འདོད་ཆགས་དང་ཞེ་སྡང་དང་གཏི་མུག་ལ་འདྲིས་པའི་ལས་ལ་སོགས་པའི་ལྟ་བ་ངན་པ་ནི་གང་གི་ཕྱིར། 
འདོད་ཆགས་དང་ཞེ་སྡང་དང་གཏི་མུག་ལ་འདྲིས་པའི་ལས་ལ་སོགས་པ་རྣམས་ཞེས་གསུངས་པའོ། 
།སྦར་བའི་སེམས་ཀྱི་མེ་ལྕེ་འབར་བའི་སེམས་ཀྱི་ལྟ་བ་ངན་པ་ནི་གང་གི་ཕྱིར། 
ཁྲོ་བ་དང་ཁོན་དུ་འཛིན་པས་སྦར་བའི་སེམས་ཀྱི་མེ་ལྕེ་འབར་བ་རྣམས་ཞེས་གསུངས་པའོ། 
།ལས་བྱ་བ་མངོན་པར་བསྒྲུབ་པའི་[^712K]ལྟ་བ་ངན་པ་ནི་གང་གི་ཕྱིར། 
ཕྱིན་ཅི་ལོག་དང་མཚུངས་པར་ལྡན་པས་ལས་བྱ་བ་མངོན་པར་སྒྲུབ་པ་རྣམས་ཞེས་གསུངས་པའོ། 
།སེམས་དང་། 
ཡིད་དང་། 
རྣམ་པར་ཤེས་པའི་ས་བོན་གྱི་ལྟ་བ་ངན་པ་ནི་གང་གི་ཕྱིར། 
འདོད་པ་དང་། 
སྲིད་པ་དང་། 
མ་རིག་པའི་ཟག་པ་དང་འབྲེལ་པའི་[^713K]སེམས་དང་། 
ཡིད་དང་། 
རྣམ་པར་ཤེས་པའི་ས་བོན་རྣམས་ཀྱིས་ཞེས་གསུངས་པའོ། 
།དེ་ལ་ཀུན་ནས་ཁེབས་པའི་ཡིད་ཀྱི་[^714K]ལྟ་བ་ངན་པ་དང་། 
ཡིད་ཀྱི་ཀུན་དུ་རྟོག་པའི་ལྟ་བ་ངན་པ་དང་། 
སྲེད་པའི་ཡིད་ལ་བྱེད་པའི་ལྟ་བ་ངན་པ་དང་། 
ལྟ་བ་ངན་པ་གསུམ་ནི་དོན་གྱི་ཆོས་ཉིད་དང་། 
སྒྲོ་འདོགས་པའི་དོན་དང་། 
སྒྲོ་བཏགས་པ་ལས་བརྩམས་ཏེ་[^715K]གོ་རིམས་བཞིན་ནོ། 
།སྒྱུ་དང་གཡོའི་བསམ་པའི་ལྟ་བ་ངན་པ་དང་། 
ཕྲག་དོག་དང་སེར་སྣའི་སྦྱོར་བའི་ལྟ་བ་ངན་པ་གཉིས་ནི་ཡོངས་སུ་ཚོལ་བའི་དུས་ན་བསམ་པ་དང་སྦྱོར་བའི་ཉེས་པ་སྟེ། 
དེ་ལ་ཕྲག་དོག་གི་[^716K]ནི་ལུས་ལ་སོགས་པར་[^717K]སྦྱར་རོ། 
།སེར་སྣས་ནི་ལོངས་སྤྱོད་རྣམས་ལ་སྟེ། 
འདི་ལྟར་འགྲོ་བ་གཞན་དག་ཏུ་ལུས་དང་ལོངས་སྤྱོད་ངན་པར་སྐྱེ་བ་ཡོངས་སུ་འཛིན་ཏོ། 
།དྲུག་པ་སྟེ་འདོད་ཆགས་དང་ཞེ་སྡང་དང་གཏི་མུག་ལ་འདྲིས་པའི་ལས་ལ་སོགས་པའི་ལྟ་བ་ངན་པ་ནི་སྡུག་པ་དང་མི་སྡུག་པ་དང་། 
གཉི་ག་ལས་བཟློག་པའི་ཡུལ་ལ་ཡོངས་སུ་སྤྱོད་པའི་དུས་ནའོ། 
།བདུན་པ་སྟེ་སྦར་བའི་སེམས་ཀྱི་མེ་ལྕེ་འབར་བའི་ལྟ་བ་ངན་པ་ནི་ཕན་ཚུན་གནོད་པ་[^718K]བྱེད་པ་དང་མདུད་པར་འཛིན་པའི་དུས་ནའོ། 
།བརྒྱད་པ་སྟེ་ལས་བྱ་བ་མངོན་པར་སྒྲུབ་པའི་ལྟ་བ་ངན་པ་ནི་ཕན་ཚུན་གནོད་པ་བྱེད་པའི་དུས་ནའོ། 
།དགུ་པ་སྟེ། 
སེམས་དང་། 
ཡིད་དང་། 
རྣམ་པར་ཤེས་པའི་ས་བོན་གྱི་ལྟ་བ་ངན་པ་ནི། 
སྦྱིན་པ་དང་། 
ཚུལ་ཁྲིམས་དང་། 
བསྒོམས་པ་ལས་བྱུང་བའི་དགེ་བའི་ལས་བྱེད་པའི་དུས་ནའོ། 
།དེ་ལ་རྟེན་ཅིང་འབྲེལ་པར་འབྱུང་བ་ནི་རྣམ་པ་གསུམ་དུ་རིག་པར་བྱ་སྟེ། 
རང་གི་མཚན་ཉིད་ནི་སྲིད་པའི་བར་དུའོ། 
།སྤྱིའི་མཚན་ཉིད་ནི་སྐྱེ་བ་ལ་སོགས་པའི་ཉེས་དམིགས་རྣམས་སོ། 
།ཕྱིན་ཅི་ལོག་གི་མཚན་ཉིད་ནི་བདག་དང་བདག་གི་མེད་པ་ལ་སོགས་པའོ། 
།དེ་ལ་རང་གི་མཚན་ཉིད་ནི་རྣམ་པ་གསུམ་སྟེ། 
རྣམ་པར་སྨིན་པའི་མཚན་ཉིད་ནི་མིང་དང་གཟུགས་དང་ལྷན་ཅིག་འབྱུང་བ་ཀུན་གཞི་རྣམ་པར་ཤེས་པ་སྟེ། 
གང་གི་ཕྱིར་གང་འདི་ཁམས་གསུམ་དུ་མིང་དང་གཟུགས་དང་ལྷན་ཅིག་འབྱུང་བ་མི་འབྲལ་བ་ཡང་སྲིད་པའི་མྱུ་གུ་མངོན་པར་གྲུབ་པར་བྱེད་དོ་ཞེས་གསུངས་པ་སྟེ། 
མིང་དང་གཟུགས་དང་། 
དེ་ལྷན་ཅིག་འབྱུང་བའི་ཕྱིར་རོ། 
།དེ་རྒྱུ་ཉིད་ཀྱི་མཚན་ཉིད་ཡིན་པ་ནི་མིང་དང་གཟུགས་དང་དེ་མི་འབྲལ་བར་གྱུར་པའི་ཕྱིར། 
དེ་ལ་རག་ལུས་ནས་འབྱུང་བ་སྟེ། 
གང་གི་ཕྱིར་མི་འབྲལ་བ་ཞེས་གསུངས་པའོ། 
།དེའི་འབྲས་བུའི་རིམ་གྱི་མཚན་ཉིད་ནི་སྲིད་པའི་བར་དུ་སྟེ། 
གང་གི་ཕྱིར་མིང་དང་གཟུགས་དེ་རྣམ་པར་འཕེལ་ནས། 
སྐྱེ་མཆེད་[^719K]དྲུག་གི་གྲོང་འབྱུང་བར་འགྱུར་རོ། 
།སྐྱེ་མཆེད་རྣམས་བྱུང་ནས་ཕན་ཚུན་རེག་སྟེ། 
ཕྲད་པས་ཚོར་བ་འབྱུང་བར་འགྱུར་རོ། 
།ཚོར་བ་དེ་ཉིད་ལ་ཕྱི་ཕྱིར་ཞིང་མངོན་པར་དགའ་བའི་སྲེད་པ་དང་། 
ལེན་པ་རྣམ་པར་འཕེལ་ལོ། 
།ཉེ་བར་ལེན་པ་རྣམ་པར་འཕེལ་ནས། 
སྲིད་པ་འབྱུང་ངོ་ཞེས་གསུངས་པའོ། 
།སྤྱིའི་མཚན་ཉིད་ནི་གང་གི་[^720K]ཕྱིར། 
བྱུང་ནས་སྐྱེ་བ་དང་། 
རྒ་ཤི་དང་། 
མྱ་ངན་དང་། 
སྨྲེ་སྔགས་འདོན་པ་དང་། 
སྡུག་བསྔལ་བ་དང་། 
ཡིད་མི་བདེ་བ་དང་། 
འཁྲུག་པ་རྣམས་འབྱུང་བར་འགྱུར་ཏེ། 
དེ་ལྟར་སེམས་ཅན་དེ་དག་གི་སྡུག་བསྔལ་གྱི་ཕུང་པོ་མངོན་པར་འགྲུབ་ཅེས་གསུངས་པའོ། 
།དེ་ལ་བདག་དང་བདག་གི་བྲལ་བ་ཉིད་ཀྱིས་ནི་དེ་གཉིས་ཀྱིས་[^721K]སྟོང་པ་ཉིད་དུ་སྟོན་ཏོ། 
།གཡོ་བ་མེད་པ་ཉིད་ཀྱིས་ནི་རང་གི་བདག་མ་ཡིན་པའོ། 
།དེའི་འོག་ཏུ་གཡོ་བ་མེད་པ་དེ་ཉིད་སེམས་ཅན་མ་ཡིན་པའི་གྲངས་སུ་འགྲོ་བ་གཡོ་བ་དང་། 
གནས་པའི་དངོས་པོར་བེམས་པོ་རྩྭ་དང་ཤིང་དང་། 
རྩིག་པ་དང་། 
མིག་ཡོར་ལྟ་བུ་ཞེས་བྱ་བར་སྟོན་ཏེ། 
རྐྱེན་ལ་རག་ལས་ནས་འགྲུབ་པར་འདྲ་བའི་ཕྱིར་རོ། 
།སེམས་ཅན་སྡུག་བསྔལ་གྱི་ཕུང་པོ་ལས་མ་ཐར་བ་དེ་ལྟ་བུ་དག་མཐོང་ནས། 
དེའི་ཕྱིར་དེའི་སྙིང་རྗེ་ཆེན་པོ་རྒྱས་པ་འབྱུང་སྟེ་ཞེས་བྱ་བ་ལ་རྒྱས་པའི་དོན་ནི་རྒྱུན་གྱི་[^722K]དོན་དང་། 
འབྱུང་བའི་དོན་དུ་རིག་པར་བྱའོ། 
།སེམས་ཅན་འདི་དག་ནི་བདག་གིས་[^723K]ཡོངས་སུ་དགྲོལ་བར་[^724K]བྱ་བ་དག་གོ། 
།ཤིན་ཏུ་བདེ་བའི་མྱ་ངན་ལས་འདས་པ་ལ་རབ་ཏུ་དགོད་པར་བྱ་བ་དག་གོ་སྙམ་སྟེ། 
དེའི་བྱམས་པ་ཆེན་པོ་རྒྱས་པ་འབྱུང་ངོ་ཞེས་བྱ་བ་ནི་སྡུག་བསྔལ་གང་དང་ལྡན་པ་དང་། 
བདེ་བ་གང་དང་བྲལ་བ་སྟེ་སྔར་བཤད་ཟིན་ཏོ། 
།ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སྙིང་རྗེ་དང་། 
བྱམས་པ་དང་ལྡན་པའི་ལྷག་པའི་བསམ་པས་ས་དང་པོ་ལ་གནས་པའི་ཚེ། 
དངོས་པོ་ཐམས་ཅད་ལ་ལྟ་བའི་སེམས་ཡོངས་སུ་སྤངས་ནས་སངས་རྒྱས་ཀྱི་ཡེ་ཤེས་ཀྱི་ཕྱིར། 
རེ་བ་དང་། 
འདོད་པ་རླབས་པོ་ཆེའི་བློས་གཏོང་བ་ཆེན་པོ་ལ་རབ་ཏུ་བརྩོན་པར་བྱེད་དོ། 
།གཏང་བར་བྱ་བ་ནི་འདི་དག་སྟེ། 
འདི་ལྟ་སྟེ། 
ནོར་དང་། 
འབྲུ་དང་། 
བང་མཛོད་ཡོངས་སུ་བཏང་བའམ[^725K]། 
གསེར་དང་། 
ནོར་བུ་དང་། 
མུ་ཏིག་དང་། 
བཻ་ཌཱུརྱ་དང་། 
ཤང་ཁ་ཤི་ལ་དང[^726K]། 
བྱི་རུ་དང་། 
དངུལ་དང་། 
ས་ལེ་སྦྲམ་ཡོངས་སུ་བཏང་བའམ[^727K]། 
རིན་པོ་ཆེའི་རྒྱན་དང་། 
ལྷབ་ལྷུབ་ཡོངས་སུ་བཏང་བའམ[^728K]། 
རྟ་དང་། 
གླང་པོ་ཆེ་དང་། 
ཤིང་རྟའི་བཞོན་པ་ཡོངས་སུ་བཏང་བའམ[^729K]། 
སྐྱེད་མོས་ཚལ་དང་། 
དཀའ་ཐུབ་ཀྱི་ནགས་ཚལ་དང་། 
གཙུག་ལག་ཁང་ཡོངས་སུ་བཏང་བའམ[^730K]། 
བྲན་ཕོ་དང་། 
བྲན་མོ་དང་། 
ལས་བྱེད་པ་དང་། 
ཞོ་ཤས་འཚོ་བ་ཡོངས་སུ་བཏང་བའམ[^731K]། 
གྲོང་དང་། 
གྲོང་ཁྱེར་དང་། 
གྲོང་རྡལ་དང་། 
ཡུལ་དང་། 
ཡུལ་འཁོར་དང་། 
ཕོ་བྲང་འཁོར་ཡོངས་སུ་བཏང་བའམ[^732K]། 
ཆུང་མ་དང་། 
བུ་ཕོ་དང་། 
བུ་མོ་ཡོངས་སུ་བཏང་བའམ[^733K]། 
སྡུག་ཅིང་ཡིད་དུ་འོང་བའི་དངོས་པོ་ཐམས་ཅད་ཡོངས་སུ་བཏང་བའམ[^734K]། 
མགོ་དང་། 
མིག་དང་། 
རྣ་བ་དང་། 
སྣ་དང་། 
ལག་པ་དང་། 
རྐང་པ་དང་། 
རང་གི་ཤ་དང་། 
ཁྲག་དང་། 
རུས་པ་དང་། 
རྐང་[^735K]དང་། 
ཚིལ་དང་། 
ལྤགས་[^736K]ཤུན་དང་། 
པགས་པ་དང་། 
སྙིང་དང། 
ལུས་ཐམས་ཅད་ཡོངས་སུ་བཏང་བའི་[^737K]དངོས་པོ་དག་ཐམས་ཅད་ལ་མི་ལྟ་བར་བྱས་ནས། 
སངས་རྒྱས་ཀྱི་ཡེ་ཤེས་ལ་རེ་བ་དང་། 
འདོད་པ་རླབས་པོ་ཆེའི་བློས་ཡོངས་སུ་གཏོང་སྟེ། 
དེ་ལྟར་བྱང་ཆུབ་སེམས་དཔའི་ས་དང་པོ་ལ་གནས་པ་དེ་གཏོང་པ་ཆེན་པོར་འགྱུར་རོ་ཞེས་བྱ་བ་དེ་ལ། 
རེ་བ་དང་འདོད་པ་རླབས་པོ་ཆེའི་བློ་ཞེས་བྱ་བ་ནི་རླབས་པོ་ཆེའི་རེ་བས་སོ། 
།དེ་ལ་དངོས་པོ་ཐམས་ཅད་ནི་མདོར་བསྡུ་[^738K]ན་རྣམ་པ་གཉིས་ཏེ། 
ཕྱིའི་དང་། 
ནང་གིའོ། 
།ཕྱིའི་ཡང་མདོར་བསྡུ་ན་རྣམ་པ་གསུམ་སྟེ། 
ཟོང་དུ་བྱ་བ་དང་། 
ཡོངས་སུ་སྤྱད་པར་བྱ་བ་དང་། 
གཞག་པར་བྱ་བ་སྟེ། 
[^739K]ནོར་དང་། 
འབྲུ་དང་། 
བང་མཛོད་དང་གོ་རིམས་བཞིན་ནོ། 
།རྒྱས་པར་བྱ་ན་རྣམ་པ་བརྒྱད་དེ། 
གསེར་ལ་སོགས་པའི་ནོར་ནས་སྡུག་ཅིང་ཡིད་དུ་འོང་བའི་དངོས་པོ་ཐམས་ཅད་ཀྱི་ནོར་གྱི་བར་དུའོ། 
།ནང་གི་ནི་རང་གི་ལུས་ཀྱིས་བསྡུས་པའོ། 
།དེ་ལ་ཕྱིའི་དངོས་པོ་གཏོང་བ་དང་པོ་ནི་ཡན་ལག་གོ། 
།གཏོང་བ་ལྷག་མ་དགུ་ནི་ཉེ་བའི་ཡན་ལག་སྟེ། 
དགའ་བ་རྣམ་པ་གཉིས་ལས་བརྩམས་པར་རིག་པར་བྱ་སྟེ། 
གཞི་ཡོངས་སུ་བཟུང་བས་[^740K]དགའ་བ་དང་། 
ཕན་འདོགས་པས་དགའ་བའོ། 
།དེ་ལ་གཞི་ཡོངས་སུ་བཟུང་བས་[^741K]དགའ་བ་ནི་གསེར་ལ་སོགས་པས་སོ། 
།ཕན་འདོགས་པས་དགའ་བ་ནི་རྣམ་པ་བརྒྱད་དུ་རིག་པར་བྱ་སྟེ། 
མཛེས་པའི་ཕན་འདོགས་པས་དགའ་བ་ནི་རིན་པོ་ཆེའི་རྒྱན་ལ་སོགས་པས་སོ[^742K]། 
།ངལ་བ་ཡོངས་སུ་སྤང་བའི་[^743K]ཕན་འདོགས་པས་དགའ་བ་ནི་རྟ་དང་གླང་པོ་ཆེ་དང་། 
ཤིང་རྟ་ལ་སོགས་པས་སོ། 
།རྩེ་བ་དང་དགའ་བའི་ཕན་འདོགས་པས་དགའ་བ་ནི་སྐྱེད་མོས་ཚལ་དང་། 
དཀའ་ཐུབ་ཀྱི་ནགས་ཚལ་ལ་སོགས་པའོ། 
།བསྙེན་བཀུར་བྱ་བའི་ཉོན་མོངས་པ་ཡོངས་སུ་སྤངས་པའི་ཕན་འདོགས་པས་དགའ་བ་ནི་བྲན་ཕོ་དང་བྲན་མོ་ལ་སོགས་པས་སོ། 
།དབང་བྱ་བའི་ཕན་འདོགས་པས་དགའ་བ་ནི་གྲོང་དང་གྲོང་ཁྱེར་ལ་སོགས་པས་སོ། 
།ཆུང་མ་ཡོངས་སུ་གཟུང་བས་ཕན་འདོགས་པས་དགའ་བ་ནི་ཆུང་མ་ལ་སོགས་པས་སོ། 
།སྙིང་པོ་ཡོངས་སུ་བཟུང་བས་[^744K]ཕན་འདོགས་པས་དགའ་བ་ནི་སྡུག་པ་ལ་སོགས་པ་ཐམས་ཅད་ཀྱིས་སོ། 
།རེ་བ་ཡོངས་སུ་རྫོགས་པར་བྱེད་པའི་ཕན་འདོགས་པས་དགའ་བ་ནི། 
མགོ་དང་མིག་ལ་སོགས་པས་སོ། 
།དེ་དེ་ལྟར་སྙིང་རྗེ་དང་། 
བྱམས་པ་དང་། 
གཏོང་བའི་བསམ་པ་ཅན་དུ་གྱུར་ནས་སེམས་ཅན་ཐམས་ཅད་ཡོངས་སུ་བསྐྱབ་པའི་ཕྱིར། 
ཕྱི་ཕྱིར་ཞིང་འཇིག་རྟེན་པ་དང་། 
འཇིག་རྟེན་ལས་འདས་པའི་དོན་ཡོངས་སུ་ཚོལ་ཞིང་དོན་དུ་གཉེར་རོ། 
།དེ་ཡོངས་སུ་ཚོལ་ཞིང་དོན་དུ་གཉེར་བའི་ཚེ། 
ཡོངས་སུ་མི་སྐྱོ་བའི་སེམས་མི་[^745K]སྐྱེ་སྟེ། 
དེ་ལྟར་དེ་ཡོངས་སུ་མི་སྐྱོ་བར་འགྱུར་རོ། 
།ཡོངས་སུ་སྐྱོ་བ་མེད་པས་བསྟན་བཅོས་ཐམས་ཅད་ལ་འཇིགས་པ་[^746K]མེད་པ་ཡིན་ནོ། 
།དེའི་ཕྱིར་དེ་ལྟར་བསྟན་བཅོས་ཤེས་པ་ཉིད་ཡིན་ཏེ། 
དེ་ལྟར་བསྟན་བཅོས་དང་ལྡན་པས་བྱ་བ་དང་། 
བྱ་བ་མ་ཡིན་པ་ལ་རྣམ་པར་བརྟག་པའི་[^747K]བློས་སེམས་ཅན་ཐ་མ་དང་། 
འབྲིང་དང་། 
མཆོག་རྣམས་ལ་ཅི་ནུས་ཅི་འོས་སུ་དེ་བཞིན་ཉིད་དུ་སྒྲུབ་བོ། 
།དེའི་ཕྱིར་དེ་འཇིག་རྟེན་ཤེས་པ་ཡིན་ཏེ། 
འཇིག་རྟེན་ཤེས་པས་[^748K]དུས་དང་། 
ཚོད་དང་། 
རན་པར་སྤྱོད་ཅིང་ངོ་ཚ་ཤེས་པ་དང་། 
ཁྲེལ་ཡོད་པས་ཤིན་ཏུ་བརྒྱན་པའི་སེམས་ཀྱི་རྒྱུད་ཀྱིས། 
བདག་གི་[^749K]དོན་དང་གཞན་གྱི་དོན་ལ་རབ་ཏུ་བརྩོན་པར་བྱེད་དེ། 
དེའི་ཕྱིར་ངོ་ཚ་ཤེས་ཤིང་ཁྲེལ་ཡོད་པ་ཡིན། 
སྦྱོར་བ་དེ་དག་ལ་ཡང་མངོན་པར་འབྱུང་བར་སྤྱོད་པ་ཡིན། 
ཕྱིར་མི་ལྡོག་ཅིང་མི་བཟློགས་པའི་[^750K]སྟོབས་བསྐྱེད་པ་ཡང་ཐོབ་པ་ཡིན་ཏེ། 
དེ་ལྟར་དེའི་བརྟན་པའི་[^751K]སྟོབས་བསྐྱེད་པ་ཀུན་དུ་བསྐྱེད་པ་[^752K]ཡིན། 
བརྟན་པའི་[^753K]སྟོབས་བསྐྱེད་པ་ཐོབ་པས་དེ་བཞིན་གཤེགས་ས་པ་མཆོད་པ་དང་། 
རིམ་གྲོ་བྱ་བར་བརྩོན་ཞིང་བསྟན་པ་ལ་ཡང་ནན་ཏན་བྱེད་དོ། 
།དེ་ལྟར་དེའི་ས་བཅུ་པོ་དེ་དག་ཡོངས་སུ་སྦྱོང་བའི་ཆོས་འདི་ལྟ་སྟེ། 
དད་པ་དང་། 
སྙིང་རྗེ་དང་། 
བྱམས་པ་དང་། 
གཏོང་བ་དང་། 
སྐྱོ་བ་བག་ལ་ཞ་བར་བྱེད་པ་དང་། 
བསྟན་བཅོས་ཤེས་པ་དང་། 
འཇིག་རྟེན་ཤེས་པ་དང། 
ངོ་ཚ་ཤེས་པ་དང་། 
ཁྲེལ་ཡོད་པ་དང་། 
བརྟན་པའི་སྟོབས་བསྐྱེད་པ་དང་། 
དེ་བཞིན་གཤེགས་པ་ལ་མཆོད་པ་དང་། 
རིམ་གྲོ་བྱ་བ་ཀུན་དུ་སྐྱེས་པ་ཡིན་ནོ་ཞེས་བྱ་བ་དེ་ལ། 
དེ་བཞིན་ཉིད་དུ་བསྒྲུབ་བོ་[^754K]ཞེས་བྱ་བ་ནི་འཇིག་རྟེན་ཤེས་པའི་དབང་དུ་བྱས་པ་སྟེ། 
བསྟན་བཅོས་ལས་འབྱུང་བ་བཞིན་ནོ། 
།ཅི་ནུས་སུ་ཞེས་བྱ་བ་ནི་བདག་གིས་སོ། 
།ཅི་འོས་སུ་ཞེས་བྱ་བ་ནི་གཞན་དག་ལའོ། 
།ངོ་ཚ་ཤེས་པ་དང་། 
ཁྲེལ་ཡོད་པའི་དབང་དུ་བྱས་ནས་དུས་དང་། 
ཚོད་དང་། 
རན་པ་རྣམས་ཀྱིས་དུས་རྣམ་པ་གསུམ་བསྟན་ཏེ། 
ཡིད་ལ་བྱ་བའི་དུས་དང་། 
ཉིན་ཞག་གི་དུས་དང་། 
འབྲས་བུ་ཡོད་པར་བྱེད་པའི་དུས་སོ། 
།སྦྱོར་བ་དེ་དག་ལ་ཞེས་བྱ་བ་ནི། 
བརྟན་པའི་སྟོབས་བསྐྱེད་པའི་དབང་དུ་བྱས་པ་སྟེ། 
དེ་དག་གི་དད་པ་ལ་སོགས་པ་བསྟན་པ་རྣམས་སོ། 
།མངོན་པར་འབྱུང་བར་སྤྱོད་པ་ཡིན། 
།ཞེས་བྱ་བ་ནི་རྣམ་པ་གཉིས་ཏེ། 
ཕྱིར་མི་ལྡོག་པའི་སྟོབས་བསྐྱེད་པས་འབྲི་བར་མི་འགྱུར་བ་དང་། 
མི་བཟློགས་པའི་[^755K]སྟོབས་བསྐྱེད་པས་རྒྱུན་མི་གཅོད་པའོ། 
།དེ་བཞིན་གཤེགས་པ་ལ་མཆོད་པ་དང་། 
རིམ་གྲོ་བྱ་བར་བརྩོན་ཞིང་བསྟན་པ་ལ་ཡང་ནན་ཏན་བྱེད་པ་ནི་རྙེད་པ་དང་བཀུར་སྟིའི་མཆོད་པ་དང་། 
བསྒྲུབ་པའི་[^756K]མཆོད་པ་སྟོན་ཏོ། 
།བསྒྲུབ་པ་[^757K]རྣམ་པ་བཅུ་པོ་འདིས་ཕུན་སུམ་ཚོགས་པ་རྣམ་པ་གཉིས་རབ་ཏུ་ཕྱེ་བ་སྟེ། 
བསམ་པ་ཕུན་སུམ་ཚོགས་པ་ནི་དད་པ་དང་། 
སྙིང་རྗེ་དང་། 
བྱམས་པ་རྣམས་ཀྱིས་སོ། 
།སྦྱོར་བ་ཕུན་སུམ་ཚོགས་པ་ནི། 
གཏོང་བ་དང་། 
མི་སྐྱོ་བ་དང་། 
བསྟན་བཅོས་དང་། 
འཇིག་རྟེན་ཤེས་པ་དང་། 
ངོ་ཚ་ཤེས་པ་དང་། 
ཁྲེལ་ཡོད་པ་དང་། 
བརྟན་པའི་[^758K]སྟོབས་བསྐྱེད་པ་དང་། 
དེ་བཞིན་གཤེགས་པ་ལ་མཆོད་པ་དང་། 
རིམ་གྲོ་བྱ་བ་རྣམས་ཀྱིས་སོ། 
།དེ་ལ་བདག་གི་དོན་ལ་བརྩམས་པ་ནི་དད་པ་སྟེ། 
བྱང་ཆུབ་སེམས་དཔའི་སྤྱོད་པ་དང་། 
སངས་རྒྱས་ཀྱི་ཆོས་རྣམས་ལ་ཡོད་པ་ཉིད་དང་། 
ནུས་པ་ཉིད་དུ་ཡིད་ཆེས་པ་དང་འདོད་པའོ། 
།གཞན་གྱི་དོན་ལ་བརྩམས་པ་ནི་སྙིང་རྗེ་དང་བྱམས་པ་སྟེ། 
ཕན་པ་དང་བདེ་བའི་བསམ་པས་སོ། 
།གཏོང་བ་ནི་གཞན་དག་ཟང་ཟིང་གིས་སྡུད་པར་སྦྱོར་བའོ། 
།མི་སྐྱོ་བ་ནི་མཆོག་སྡུད་པར་[^759K]སྦྱོར་བའོ། 
།བསྟན་བཅོས་ཤེས་པ་དང་། 
འཇིག་རྟེན་ཤེས་པ་ནི་གཞན་དག་[^760K]ལ་ཆོས་ཀྱིས་[^761K]བསྡུ་བར་སྦྱོར་བའོ། 
།ལྷག་མ་རྣམས་ནི་བདུན་པོ་འདི་དག་ཉིད་ཀུན་དུ་བསྲུང་བའི་ཕྱིར་སྦྱོར་བ་གསུམ་སྟེ། 
ངོ་ཚ་ཤེས་པ་དང་། 
ཁྲེལ་ཡོད་པས་དད་པ་ལ་སོགས་པའི་མི་མཐུན་པའི་ཕྱོགས་དང་དུ་མི་ལེན་པའི་ཕྱིར་དང་དུ་མི་ལེན་པའི་སྦྱོར་བ་དང་། 
བརྟན་པའི་སྟོབས་བསྐྱེད་པས་དད་པ་ལ་སོགས་པ་ལས་བསྐྱོད་པར་མི་ནུས་པའི་ཕྱིར་མི་བསྐྱོད་པའི་སྦྱོར་བ་དང་། 
སངས་རྒྱས་ལ་མཆོད་པ་དང་། 
རིམ་གྲོ་བྱེད་པས་དད་པ་ལ་སོགས་པའི་རྩ་བ་ཡོངས་སུ་འཛིན་པའི་ཕྱིར་དེ་དག་གི་[^762K]རྩ་བ་རྣམ་པར་དག་པའི་གནས་ཡོངས་སུ་འཛིན་པར་སྦྱོར་བའོ། 
།དེ་ལ་མཆོད་པ་རྣམ་པ་[^763K]གཉིས་ཀྱིས་ནི་ལུས་རྣམ་པ་གཉིས་མངོན་པར་འགྲུབ་པར་བྱེད་དེ། 
དེ་ལ་རྒྱ་ཆེ་བ་ནི་དེས་ན་མངོན་པར་འགྲོ་བར་བྱ་བ་ཡིན་ནོ། 
།སེམས་ལས་སུ་རུང་བ་ནི་དེས་ན་རང་བཞིན་གྱིས་[^764K]དགེ་བའི་ཆོས་ལ་དགའ་བ་ཡིན་ནོ། 
།དད་པའི་དབང་ཞེས་བྱ་བ་ལ་སོགས་པ་ནས། 
རྟག་ཏུ་རྒྱུན་མི་འཆད་པར་གོང་ནས་གོང་དུ་ཁྱད་པར་ཡོངས་སུ་ཚོལ་ཞེས་བྱ་བའི་བར་དུ་སུམ་ཅུ་པོ་སྔ་མ་ནི་རྒྱ་ཆེར་ཡོངས་སུ་སྦྱོང་བའོ། 
།དད་པ་ལ་སོགས་པ་[^765K]ཐ་མ་སངས་རྒྱས་ལ་མཆོད་པ་དང་། 
རིམ་གྲོ་བྱ་བ་འདི་དག་ནི་མདོར་བསྡུས་པས་ཡོངས་སུ་སྦྱོང་བར་རིག་པར་བྱ་སྟེ། 
དེ་ལྟ་བུ་ནི་སྒྲུབ་པའི་ཁྱད་པར་གྱིས་ཁྱད་པར་དུ་འཕགས་པའོ། 
།འབྲས་བུའི་ཁྱད་པར་གྱིས་ཁྱད་པར་དུ་འཕགས་པ་ཇི་ལྟ་བུ་ཞེ་ན། 
གང་གི་ཕྱིར། 
བྱང་ཆུབ་སེམས་དཔའི་ས་རབ་ཏུ་དགའ་བ་འདི་ལ་གནས་པ་དེ་ལ་མཐོང་བ་རྒྱ་ཆེན་པོ་དང་། 
སྨོན་ལམ་གྱི་སྟོབས་ཀྱིས་[^766K]སངས་རྒྱས་མང་པོ་སྣང་བར་འགྱུར་ཏེ། 
མཐོང་བ་རྒྱ་ཆེན་པོ་དང་། 
སྨོན་ལམ་གྱི་[^767K]སྟོབས་ཀྱིས་སངས་རྒྱས་བརྒྱ་ཕྲག་མང་པོ་དང་། 
སངས་རྒྱས་སྟོང་ཕྲག་མང་པོ་དང་། 
སངས་རྒྱས་འབུམ་ཕྲག་མང་པོ་དང། 
སངས་རྒྱས་ཁྲག་ཁྲིག་འབུམ་ཕྲག་མང་པོ་དང་། 
སངས་རྒྱས་བྱེ་བ་ཕྲག་མང་པོ་དང་། 
སངས་རྒྱས་བྱེ་བ་བརྒྱ་ཕྲག་མང་པོ་དང་། 
སངས་རྒྱས་བྱེ་བ་སྟོང་ཕྲག་མང་པོ་དང་། 
སངས་རྒྱས་བྱེ་བ་འབུམ་ཕྲག་མང་པོ་དང་། 
སངས་རྒྱས་བྱེ་བ་ཁྲག་ཁྲིག་འབུམ་ཕྲག་མང་པོ་སྣང་བར་འགྱུར་རོ། 
།དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ནས་ལྷག་པའི་བསམ་པ་རྒྱ་ཆེན་པོས་བསྟི་སྟང་བྱེད་དོ། 
།བཙུན་པར་བྱེད་དོ། 
།རི་མོ་བྱེད་དོ། 
།མཆོད་པ་བྱེད་དོ། 
།ན་བཟའ་དང་། 
ཞལ་ཟས་དང་། 
གཟིམས་ཆ་དང་། 
སྙུན་གྱི་[^768K]གསོས་སྨན་དང་། 
ཡོ་བྱད་དག་ཀྱང་འབུལ་ཞིང་། 
བྱང་ཆུབ་སེམས་དཔའི་བདེ་བར་སྦྱར་བ་ཡང་ཉེ་བར་སྒྲུབ་བོ། 
།དགེ་འདུན་ལ་ཡང་ཚོགས་པའི་ཡང་དག་པའི་རི་མོ་བྱེད་དེ། 
དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྔོ་[^769K]བར་བྱེད་དོ། 
།དེས་སངས་རྒྱས་བཅོམ་ལྡན་འདས་དེ་དག་ལ་མཆོད་པས་སེམས་ཅན་ཡོངས་སུ་སྨིན་པར་བྱ་བ་ཀུན་དུ་སྐྱེས་པ་ཡིན་ཏེ། 
དེ་[^770K]བསྡུ་བའི་དངོས་པོ་སྦྱིན་པ་དང་། 
སྙན་པར་སྨྲ་བས་སེམས་ཅན་རྣམས་[^771K]ཡོངས་སུ་སྨིན་པར་བྱེད་དོ། 
།དེའི་མོས་པའི་སྟོབས་ཀྱིས་བསྡུ་བའི་དངོས་པོ་འོག་མ་གཉིས་ཀྱང་རབ་ཏུ་སྐྱེ་བར་གྱུར་[^772K]ཏེ། 
མ་ལུས་པར་རྟོགས་པ་ནི་མ་ཡིན་ནོ། 
།ཕ་རོལ་ཏུ་ཕྱིན་པ་བཅུ་པོ་དག་ལས་དེའི་སྦྱིན་པའི་ཕ་རོལ་ཏུ་ཕྱིན་པ་ཤས་ཆེ་བ་ཡིན་ཏེ། 
ལྷག་མ་རྣམས་ཀྱང་ཅི་ནུས་ཅི་འོས་སུ་ཡང་དག་པར་མི་བསྒྲུབ་པ་[^773K]ནི་མ་ཡིན་ནོ། 
།དེ་ཇི་ལྟ་ཇི་ལྟར་སངས་རྒྱས་བཅོམ་ལྡན་འདས་རྣམས་ལ་མཆོད་པ་བྱེད་ཅིང་། 
སེམས་ཅན་ཡོངས་སུ་སྨིན་པར་བྱ་བ་ལ་བརྩོན་པ་དང་། 
ས་ཡོངས་སུ་སྦྱོང་བའི་ཆོས་འདི་དག་ཡང་དག་པར་བླངས་ཏེ་གནས་པ་དེ་ལྟ་དེ་ལྟར་དེའི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་པ་དེ་དག་དེ་བས་ཀྱང་ཤས་ཆེར་རབ་ཏུ་བྱང་བ་དང་། 
ཡོངས་སུ་དག་པ་དང་། 
ཅི་དགར་ལས་སུ་རུང་བར་འགྱུར་རོ། 
།ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན། 
མགར་བ་མཁས་པས་གསེར་གྱི་ས་ལེ་སྦྲམ་ཇི་ལྟ་ཇི་ལྟར་མེས་བསྲེགས་པ་དེ་ལྟ་དེ་ལྟར་རབ་ཏུ་བྱང་བ་དང་། 
ཡོངས་སུ་དག་པ་དང་། 
ཅི་དགར་ལས་སུ་རུང་བར་འགྱུར་རོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་རྣམས། 
ཇི་ལྟ་ཇི་ལྟར་སངས་རྒྱས་བཅོམ་ལྡན་འདས་རྣམས་ལ་མཆོད་པར་བྱེད་པ་དང་། 
སེམས་ཅན་ཡོངས་སུ་སྨིན་པར་བྱ་བ་ལ་བརྩོན་པར་བྱེད་པ་དང་། 
ས་ཡོངས་སུ་སྦྱོང་བའི་ཆོས་འདི་དག་ཡང་དག་པར་བླངས་ཏེ་གནས་པ་དེ་ལྟ་དེ་ལྟར་དེའི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་པ་དེ་དག་རབ་ཏུ་བྱང་བ་དང་། 
ཡོངས་སུ་དག་པ་དང་། 
ཅི་དགར་ལས་སུ་རུང་བར་འགྱུར་རོ་ཞེས་གསུངས་པའོ། 
།དེ་ལྟར་ན་འབྲས་བུའི་ཕན་ཡོན་གྱི་ཁྱད་པར་རྣམ་པ་བཞིར་བསྟན་པ་ཡིན་ཏེ[^774K]། 
ལས་སུ་རུང་བ་འབྲས་བུའི་ཕན་ཡོན་གྱི་[^775K]ཁྱད་པར་དང་། 
འཇུག་པ་འབྲས་བུའི་ཕན་ཡོན་གྱི་ཁྱད་པར་དང་། 
རྣམ་པར་སྨིན་པ་ཡོངས་སུ་འཛིན་པ་འབྲས་བུའི་ཕན་ཡོན་གྱི་ཁྱད་པར་དང་། 
སྨོན་ལམ་ཤེས་པ་འབྲས་བུའི་ཕན་ཡོན་གྱི་ཁྱད་པར་རོ། 
།དེ་ལ་ལས་སུ་རུང་བ་འབྲས་བུའི་ཕན་ཡོན་གྱི་ཁྱད་པར་ནི། 
གསེར་གྱི་ས་ལེ་སྦྲམ་དང་ཆོས་མཐུན་པས་རིག་པར་བྱ་སྟེ། 
གསེར་གྱི་ས་ལེ་སྦྲམ་ལྟ་བུ་ནི་དད་པ་ལ་སོགས་པ་དགེ་བའི་ཆོས་གང་དག་ཡིན་པའོ། 
།མེར་བསྲེགས་པ་ལྟ་བུ་ནི་དགོད་པ་རྣམ་པ་གསུམ་སྟེ། 
སངས་རྒྱས་དང་དགེ་འདུན་ལ་མཆོད་པ་བྱེད་པས་ཡོན་ཏན་གྱི་ཞིང་དུ་དགོད་པ་དང་། 
སེམས་ཅན་ཡོངས་སུ་སྨིན་པར་བྱ་བ་བྱེད་པས་སྙིང་རྗེའི་ཞིང་དུ་དགོད་པ་དང་། 
བྱང་ཆུབ་ཏུ་ཡོངས་སུ་སྔོ་[^776K]བར་བྱེད་པས་བླ་ན་མེད་པའི་འབྲས་བུར་དགོད་པའོ། 
།དེ་ལ་མཐོང་བ་རྒྱ་ཆེན་པོ་ནི་མཐུ་ཁྱད་པར་ཅན་གྱིས་[^777K]གཟུགས་ཀྱི་སྐུ་མཐོང་བ་གང་ཡིན་པའོ། 
།སྨོན་ལམ་གྱི་སྟོབས་ཀྱིས་ནི་ནང་གི་ཡང་དག་པའི་སྨོན་ལམ་གྱིས་ཆོས་ཀྱི་སྐུ་མཐོང་བའོ། 
།ཐབས་ལ་མཁས་པས་ཤིན་ཏུ་མང་བར་བསྟན་པའི་ཕྱིར་སངས་རྒྱས་བརྒྱ་ཕྲག་མང་པོ་ཞེས་བྱ་བ་ནས། 
སངས་རྒྱས་བྱེ་བ་ཁྲག་ཁྲིག་འབུམ་ཕྲག་མང་པོ་ཞེས་བྱ་བའི་བར་གྱིས་[^778K]གྲངས་སྨོས་སོ། 
།བསྟི་སྟང་བྱེད་པ་ནི་རྣམ་པ་གསུམ་སྟེ། 
བཙུན་པར་བྱེད་པས་བསྟི་སྟང་བྱེད་པ་ནི་བསྟོད་པ་དང་། 
བསྔགས་པས་དེའི་ཡོན་ཏན་བརྗོད་པའོ། 
།རི་མོར་[^779K]བྱེད་པས་བསྟི་སྟང་བྱེད་པ་ནི་གུས་པར་སྨྲ་བ་དང་། 
ཕྱག་འཚལ་བ་ལ་སོགས་པའོ། 
།མཆོད་པས་བསྟི་སྟང་བྱེད་པ་ནི་མེ་ཏོག་དང་། 
བདུག་པ་དང་། 
སྤོས་དང་། 
གདུགས་དང་། 
རྒྱལ་མཚན་དང་། 
བ་དན་ལ་སོགས་པའོ། 
།བྱང་ཆུབ་སེམས་དཔའི་བདེ་བར་སྦྱར་བ་ནི་བྱང་ཆུབ་སེམས་དཔའ་རྣམས་ཀྱི་ཡོ་བྱད་འཇིག་རྟེན་དང་ཐུན་མོང་མ་ཡིན་པར་གྱུར་པ་གང་ཡིན་པའོ། 
།དགེ་འདུན་ལ་ཡང་ཚོགས་པའི་ཡང་དག་པའི་རི་མོར་བྱེད་དོ། 
།ཀྱེ་རྒྱལ་བའི་སྲས་དག་གཞན་ཡང་བྱང་ཆུབ་སེམས་དཔའི་ས་དང་པོ་འདི་ལ་གནས་པའི་བྱང་ཆུབ་སེམས་དཔས་[^780K]བྱང་ཆུབ་སེམས་དཔའི་ས་དང་པོ་དེ་ཉིད་ཀྱི་རྣམ་པ་དང་། 
ཐོབ་པར་བྱ་བ་དང་། 
རྒྱུ་མཐུན་པ་དག་སངས་རྒྱས་དང་། 
བྱང་ཆུབ་སེམས་དཔའ་དག་དང་། 
དགེ་བའི་བཤེས་གཉེན་རྣམས་ལས་ཡོངས་སུ་བཙལ་བར་བྱ། 
ཡོངས་སུ་དྲི་བར་བྱའོ། 
།སའི་ཡན་ལག་ཡོངས་སུ་སྒྲུབ་པའི་ཕྱིར་ཡང་ངོམས་མི་ཤེས་པར་བྱ་སྟེ། 
དེ་བཞིན་དུ་ས་གཉིས་པ་ནས། 
བྱང་ཆུབ་སེམས་དཔའི་ས་བཅུ་པའི་བར་གྱི་རྣམ་པ་དང་། 
ཐོབ་པར་བྱ་བ་དང་། 
རྒྱུ་མཐུན་པ་དག་སངས་རྒྱས་དང་། 
བྱང་ཆུབ་སེམས་དཔའ་དག་དང་། 
དགེ་བའི་བཤེས་གཉེན་རྣམས་ལས་ཡོངས་སུ་བཙལ་བར་བྱ། 
ཡོངས་སུ་དྲི་བར་བྱའོ། 
།སའི་ཡན་ལག་ཡོངས་སུ་སྒྲུབ་པའི་ཕྱིར་ཡང་ངོམས་མི་ཤེས་པར་བྱའོ། 
།དེས་སའི་མི་མཐུན་པའི་ཕྱོགས་དང་། 
གཉེན་པོ་ལ་མཁས་པར་བྱ་སྟེ། 
སའི་འཇིགས་པ་དང་། 
འགྲུབ་པ་ལ་མཁས་པ་དང་། 
སའི་རྣམ་པ་དང་། 
རྒྱུ་མཐུན་པ་ལ་མཁས་པ་དང་། 
ས་ཐོབ་པ་རྣམ་པར་སྦྱོང་བ་ལ་མཁས་པ་དང་། 
སའི་ཡན་ལག་ཡོངས་སུ་སྦྱོང་བ་ལ་མཁས་པ་དང་། 
ས་ནས་སར་འཕར་བ་ལ་མཁས་པ་དང་། 
ས་དང་ས་ལ་གནས་པ་ལ་མཁས་པ་དང་། 
ས་དང་སའི་ཁྱད་པར་ཤེས་པ་ལ་མཁས་པ་དང་། 
ས་དང་ས་ཐོབ་ནས་ཕྱིར་མི་ལྡོག་པ་ལ་མཁས་པ་དང་། 
བྱང་ཆུབ་སེམས་དཔའི་ས་ཐམས་ཅད་ཡོངས་སུ་སྦྱང་བས་དེ་བཞིན་གཤེགས་པའི་ས་གནོན་པ་ལ་མཁས་པར་བྱའོ། 
།ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའི་སའི་རྣམ་པ་མངོན་པར་སྒྲུབ་པ་ལ་མཁས་པ་ནི་ས་དང་པོ་ལས་གྱེན་དུ་མི་སྐྱོད་པར་[^781K]ས་བཅུ་པའི་བར་དུ་གནོན་ཅིང་ཐོབ་པར་བྱ་བ་ལ་ཐོགས་པ་མེད་དེ། 
ཐོགས་པ་མེད་པར་འགྲོ་བ་དང་། 
ས་ཤེས་པའི་སྣང་བ་སངས་རྒྱས་ཀྱི་ཡེ་ཤེས་སྣང་བ་ཡང་འཐོབ་བོ། 
།ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན། 
དེད་དཔོན་མཁས་པས་འདྲོན་པ་[^782K]ཕལ་པོ་ཆེ་ཡོངས་སུ་གདོན་པའི་བསམ་པ་དང་ལྡན་པ་གྲོང་ཁྱེར་ཆེན་པོར་ཕྱིན་པར་བྱ་བར་འདོད་པ་ནི་ཐོག་མ་ཉིད་ནས་ལམ་གྱི་ཡོན་ཏན་དང་། 
ལམ་གོལ་བའི་ཉེས་པ་དང་། 
ལམ་གྱི་བར་གནས་ཀྱི་ཁྱད་པར་དང་། 
ལམ་གྱི་བར་གནས་ཀྱི་གོལ་བའི་[^783K]ཉེས་པ་དང་། 
ལམ་རྒྱགས་དང་། 
བྱ་བ་དང་། 
བྱ་བ་མ་ཡིན་པ་རྣམས་ཡོངས་སུ་ཚོལ་ཞིང་ཀུན་དུ་འདྲིའོ། 
།ལམ་གྱི་བར་གནས་ཐོག་མ་ཉིད་ནས་མ་འཕགས་པ་ནས་གྲོང་ཁྱེར་ཆེན་པོར་ཕྱིན་གྱི་བར་ལ་ཤིན་ཏུ་མཁས་པ་ཡིན་ཏེ། 
ལམ་གྱི་བར་གནས་ཐོག་མ་ཉིད་ནས་མ་འཕགས་པར་ཤེས་པས་རྣམ་པར་[^784K]བརྟགས་པའི་བློ་དང་། 
རྒྱགས་དང་། 
ཚོགས་ཆེན་པོ་ཕུན་སུམ་ཚོགས་པས་འདྲོན་པ་[^785K]ཕལ་པོ་ཆེ་རྣམས་དང་ལྷན་ཅིག་ཏུ་མཐར་གྱིས་གྲོང་ཁྱེར་ཆེན་པོའི་བར་དུ་ཕྱིན་པར་བྱེད་དེ། 
འབྲོག་དགོན་པའི་ཉེས་པ་རྣམས་ཀྱིས་བདག་དང་འདྲོན་པ་[^786K]རྣམས་ལས་[^787K]གནོད་པར་མི་འགྱུར་བར་བྱེད་དོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་དེད་དཔོན་མཁས་པ་ཡང་། 
གང་གི་ཚེ་བྱང་ཆུབ་སེམས་དཔའི་ས་དང་པོ་ལ་གནས་ཤིང་། 
སའི་མི་མཐུན་པའི་ཕྱོགས་དང་། 
གཉེན་པོ་ལ་མཁས་པ་དང་། 
སའི་འཇིགས་པ་དང་འགྲུབ་པ་ལ་མཁས་པ་དང་། 
སའི་རྣམ་པ་དང་། 
རྒྱུ་མཐུན་པ་ལ་མཁས་པ་དང་། 
ས་ཐོབ་པ་རྣམ་པར་སྤྱོད་པ་ལ་མཁས་པ་དང་། 
སའི་ཡན་ལག་ཡོངས་སུ་སྦྱོང་བ་ལ་མཁས་པ་དང་། 
ས་ནས་སར་འཕར་བ་ལ་མཁས་པ་དང་། 
ས་དང་ལམ་ལ་གནས་པ་ལ་མཁས་པ་དང་། 
ས་དང་སའི་ཁྱད་པར་ཤེས་པ་ལ་མཁས་པ་དང་། 
ས་དང་ས་ཐོབ་ནས་ཕྱིར་མི་ལྡོག་པ་ལ་མཁས་པ་དང་། 
བྱང་ཆུབ་སེམས་དཔའི་ས་ཐམས་ཅད་ཡོངས་སུ་སྦྱངས་པས། 
དེ་བཞིན་གཤེགས་པའི་ས་གནོན་པ་ལ་མཁས་པར་གྱུར་པ་དེའི་ཚེ་བསོད་ནམས་ཀྱི་[^788K]ཚོགས་ཆེན་པོའི་རྒྱགས་ཡོངས་སུ་གཟུང་བ་དང་། 
ཡེ་ཤེས་ཀྱི་ཚོགས་ཆེན་པོ་ལ་རྣམ་པར་ཕྱེ་བ་ཤིན་ཏུ་མཁས་པ་དང་། 
སེམས་ཅན་གྱི་འདྲོན་པ་[^789K]ཕལ་པོ་ཆེ་ཡོངས་སུ་གདོན་པའི་བསམ་པ་དང་ལྡན་པས་ཐམས་ཅད་མཁྱེན་པ་ཉིད་ཀྱི་གྲོང་ཁྱེར་ཆེན་པོར་ཕྱིན་པར་བྱ་བར་[^790K]འདོད་ཅིང་། 
ཐོག་མ་ཉིད་ནས་སའི་ལམ་གྱི་ཡོན་ཏན་དང་། 
སའི་ལམ་གོལ་བའི་ཉེས་པ་དང་། 
སའི་ལམ་གྱི་བར་གནས་ཀྱི་ཁྱད་པར་དང་། 
སའི་ལམ་གྱི་བར་གནས་ཀྱི་ཁྱད་པར་གོལ་བའི་[^791K]ཉེས་པ་དང་། 
བསོད་ནམས་ཀྱི་ཚོགས་ཆེན་པོའི་རྒྱགས་བཤམ་[^792K]ཞིང་། 
བསོགས་པ་དག་ཀྱང་སངས་རྒྱས་དང་བྱང་ཆུབ་སེམས་དཔའ་དག་དང་། 
དགེ་བའི་བཤེས་གཉེན་རྣམས་ལས་ཡོངས་སུ་ཚོལ་ཞིང་ཡོངས་སུ་འདྲི་སྟེ། 
དེ་ལམ་གྱི་བར་གནས་དང་པོ་ནས་གྱེན་དུ་མི་སྐྱོད་པར་[^793K]ཐམས་ཅད་མཁྱེན་པ་ཉིད་ཀྱི་གྲོང་ཁྱེར་ཆེན་པོར་ཕྱིན་པར་བྱ་བའི་བར་ལ་མཁས་པ་ཡིན་ནོ། 
།དེ་དེ་ལྟར་ཡེ་ཤེས་ཀྱིས་[^794K]རྣམ་པར་བརྟགས་པའི་བློ་དང་། 
བསོད་ནམས་དང་། 
ཡེ་ཤེས་ཀྱི་ཚོགས་ཆེན་པོའི་རྒྱགས་ཕུན་སུམ་ཚོགས་པས་སེམས་ཅན་གྱི་འདྲོན་པ་[^795K]ཕལ་པོ་ཆེ་ཇི་ལྟར་ཡོངས་སུ་སྨིན་པར་བྱས་པ་བཞིན་དུ་མཐར་གྱིས་འཁོར་བའི་འབྲོག་དགོན་པ་དང་། 
མྱ་ངན་ལས་བསྒྲལ་ཏེ། 
ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་[^796K]གྲོང་ཁྱེར་ཆེན་པོའི་བར་དུ་ཕྱིན་པར་བྱེད་ཅིང་། 
འཁོར་བའི་འབྲོག་དགོན་པའི་ཉེས་པ་རྣམས་ཀྱིས་སེམས་ཅན་གྱི་འདྲོན་པའམ[^797K]། 
བདག་ལ་གནོད་པར་ཡང་མི་འགྱུར་བར་བྱེད་དོ། 
།ཀྱེ་རྒྱལ་བའི་སྲས་དག་དེ་ལྟ་བས་ན་བྱང་ཆུབ་སེམས་དཔས་[^798K]ཡོངས་སུ་མི་སྐྱོ་བར་[^799K]ས་ཡོངས་སུ་སྦྱང་བར་[^800K]བྱ་བའི་ཁྱད་པར་ལ་བརྩོན་པར་བྱའོ། 
།ཀྱེ་རྒྱལ་བའི་སྲས་དག་འདི་ནི་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་རབ་ཏུ་དགའ་བའི་སྒོར་འཇུག་པ་མདོར་བསྟན་པའོ། 
།དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་འཛམ་བུའི་གླིང་གི་དབང་པོར་འགྱུར་ཞིང་དབང་ཕྱུག་ཆེན་པོ་ལ་དབང་རབ་ཏུ་ཐོབ་ལ། 
ཆོས་རྗེས་སུ་སྲུང་ཞིང་གཏོང་བ་ཆེན་པོས་སེམས་ཅན་རྣམས་སྡུད་པའི་གཙོ་བོར་གྱུར་ཅིང། 
སེམས་ཅན་རྣམས་ཀྱི་སེར་སྣའི་དྲི་མ་བཟློག་པ་ལ་མཁས་པ་ཡིན། 
གཏོང་བ་ཆེན་པོ་རྩོམ་པས་ཡོངས་སུ་དུབ་པར་མི་འགྱུར་བ་ཡིན་ནོ། 
།སྦྱིན་པའམ་སྙན་པར་སྨྲ་བའམ་དོན་སྤྱོད་པའམ[^801K]། 
དོན་མཐུན་པ་ལས་གང་ཅི་རྩོམ་ཡང་རུང་སྟེ། 
དེ་ཐམས་ཅད་སངས་རྒྱས་ཡིད་ལ་བྱ་བ་དག་དང་། 
ཆོས་ཡིད་ལ་བྱ་བ་དག་དང་།[^802K]དགེ་འདུན་ཡིད་ལ་བྱ་བ་དག་དང་། 
བྱང་ཆུབ་སེམས་དཔའ་ཡིད་ལ་བྱ་བ་དག་དང་། 
བྱང་ཆུབ་སེམས་དཔའི་སྤྱོད་པ་ཡིད་ལ་བྱ་བ་དག་དང་། 
ཕ་རོལ་ཏུ་ཕྱིན་པ་ཡིད་ལ་བྱ་བ་དག་དང་། 
ས་ཡིད་ལ་བྱ་བ་དག་དང་། 
སྟོབས་ཡིད་ལ་བྱ་བ་དག་དང་། 
མི་འཇིགས་པ་ཡིད་ལ་བྱ་བ་དག་དང་། 
སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱ་བ་དག་ནས། 
རྣམ་པ་ཐམས་ཅད་ཀྱི་མཆོག་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་དུ་ཡིད་ལ་བྱ་བ་དང་། 
མི་འབྲལ་བ་ཡིན་ཏེ། 
ཇི་ལྟར་ན་སེམས་ཅན་ཐམས་ཅད་ཀྱི་མཆོག་ཏུ་འགྱུར། 
གཙོ་བོར་འགྱུར། 
ཕུལ་དུ་འགྱུར། 
དམ་པར་འགྱུར། 
རབ་མཆོག་ཏུ་[^803K]འགྱུར། 
གོང་མར་འགྱུར། 
བླ་ན་མེད་པར་འགྱུར། 
འདྲེན་པར་འགྱུར། 
རྣམ་པར་འདྲེན་པར་འགྱུར། 
ཡོངས་སུ་འདྲེན་པར་འགྱུར་བ་ནས། 
ཐམས་ཅད་མཁྱེན་པའི་ཡེ་ཤེས་ལ་རྟོན་པའི་བར་དུ་འགྱུར་སྙམ་དུ་སེམས་སོ། 
།འདོད་ན་བརྩོན་འགྲུས་རྩོམ་པ་རྣམ་པ་ཇི་ལྟ་བུས་ཁྱིམ་དང་། 
ཆུང་མ་དང་། 
ལོངས་སྤྱོད་ཐམས་ཅད་སྤངས་ཏེ། 
དེ་བཞིན་གཤེགས་པའི་བསྟན་པ་[^804K]ལ་རབ་ཏུ་འབྱུང་བ་དང་། 
རབ་ཏུ་བྱུང་ནས་ཀྱང་སྐད་ཅིག་ཐང་ཅིག་ཡུད་ཙམ་ཅིག་ལ་ཏིང་ངེ་འཛིན་བརྒྱ་རབ་ཏུ་ཐོབ་ཅིང་སྙོམས་པར་འཇུག་པ་དང་། 
སངས་རྒྱས་བརྒྱ་མཐོང་བ་དང་། 
དེ་དག་གི་བྱིན་གྱི་རླབས་[^805K]ཡང་དག་པར་ཤེས་པ་དང་། 
འཇིག་རྟེན་གྱི་ཁམས་བརྒྱ་གཡོ་བར་བྱེད་པ་དང་། 
ཞིང་བརྒྱར་འགྲོ་བ་དང་། 
འཇིག་རྟེན་གྱི་ཁམས་བརྒྱ་སྣང་བར་བྱེད་པ་དང་། 
སེམས་ཅན་བརྒྱ་ཡོངས་སུ་སྨིན་པར་བྱེད་པ་དང་། 
བསྐལ་པ་བརྒྱར་གནས་པར་བྱེད་པ་དང་། 
བསྐལ་པ་བརྒྱ་ལ་སྔོན་གྱི་མཐའ་དང་། 
ཕྱི་མའི་མཐར་འཇུག་པ་དང་། 
ཆོས་ཀྱི་སྒོ་བརྒྱ་རྣམ་པར་འབྱེད་པ་དང་། 
ལུས་བརྒྱ་ཀུན་དུ་སྟོན་པ་དང་། 
ལུས་རེ་རེ་ཡང་འཁོར་བྱང་ཆུབ་སེམས་དཔའ་བརྒྱ་བརྒྱ་དང་ལྡན་པར་ཀུན་དུ་སྟོན་པའི་བརྩོན་འགྲུས་རྣམ་པ་དེ་ལྟ་བུ་རྩོམ་[^806K]མོ། 
།དེ་ཡན་ཆད་བྱང་ཆུབ་སེམས་དཔའ་སྨོན་ལམ་གྱི་སྟོབས་ཅན་རྣམས་སྨོན་ལམ་ཁྱད་པར་ཅན་གྱི་རྣམ་པར་འཕྲུལ་ཏེ། 
དེ་དག་གི་ལུས་སམ། 
འོད་དམ། 
རྫུ་འཕྲུལ་ལམ། 
མིག་གམ། 
སྤྱོད་ཡུལ་ལམ། 
དབྱངས་སམ། 
སྤྱོད་པའམ། 
བཀོད་པའམ། 
བྱིན་གྱི་རླབས་[^807K]སམ། 
མོས་པའམ། 
མངོན་པར་འདུ་བྱེད་པ་དག་ཀྱང་བསྐལ་པ་བྱེ་བ་ཁྲག་ཁྲིག་འབུམ་ཕྲག་ཇི་སྙེད་པ་དེ་སྙེད་དུ་ཡང་བརྗོད་པར་[^808K]སླ་བ་མ་ཡིན་ནོ་ཞེས་བྱ་བ་དེ་ལ་རྣམ་པ་ནི་ས་གང་གི་མི་མཐུན་པའི་ཕྱོགས་དང་། 
གཉེན་པོའི་རྣམ་པ་གང་དག་ཡིན་པའོ། 
།ཐོབ་པར་བྱ་བ་ནི་འཇིག་རྟེན་ལས་འདས་པའི་ཡེ་ཤེས་ཐོབ་པའོ། 
།རྒྱུ་མཐུན་པ་ནི་དེའི་རྗེས་ལས་ཐོབ་པའི་འཇིག་རྟེན་པ་དང་། 
འཇིག་རྟེན་ལས་འདས་པའི་ཡེ་ཤེས་སོ། 
།སའི་ཡན་ལག་རྣམས་ནི་དད་པ་ལ་སོགས་པར་རིག་པར་བྱའོ། 
།དེ་ཡོངས་སུ་སྒྲུབ་པའི་ཕྱིར་ཞེས་བྱ་བ་ནི། 
མཁས་པ་ལྔར་རིག་པར་བྱ་སྟེ། 
བརྟག་པ་ལ་མཁས་པ་དང་། 
འཐོབ་པ་ལ་མཁས་པ་དང་། 
འཕེལ་བ་ལ་མཁས་པ་དང་། 
ཡོངས་སུ་མི་ཉམས་པ་ལ་མཁས་པ་དང་། 
མཐར་ཐུག་པར་འགྲོ་བ་ལ་མཁས་པའོ། 
།དེ་ལ་དང་པོ་ནི་མི་མཐུན་པའི་ཕྱོགས་དང་། 
གཉེན་པོ་དང་། 
འཇིགས་པ་[^809K]དང་། 
འགྲུབ་པ་[^810K]ལ་མཁས་པ་སྟེ། 
གང་གི་ཕྱིར་དེས་མི་མཐུན་པའི་ཕྱོགས་དང་། 
གཉེན་པོ་ལ་མཁས་པ་སའི་འཇིགས་པ་[^811K]དང་། 
འགྲུབ་པ་ལ་མཁས་པ་ཞེས་གསུངས་པའོ། 
།དེ་ལ་སའི་མི་མཐུན་པའི་ཕྱོགས་རྣམ་པ་བཅུའི་གཉེན་པོར་ས་བཅུ་ནི་སྔར་བསྟན་པ་ཡིན་ཏེ། 
དེ་དག་དང་འབྲལ་བ་དང་། 
ཡང་དག་པར་འགྲུབ་པ་ནི་འཇིགས་པ་[^812K]དང་འགྲུབ་པ་སྟེ། 
གོ་རིམས་བཞིན་དུ་རིག་པར་བྱའོ། 
།གཉིས་པ་ནི་འཇུག་པའི་ཐབས་དང་། 
ཞུགས་པ་དང་། 
དེའི་ཁྱད་པར་ལ་མཁས་པ་སྟེ། 
གང་གི་ཕྱིར་སའི་རྣམ་པ་དང་། 
རྒྱུ་མཐུན་པ་ལ་མཁས་པ་དང་། 
ས་ཐོབ་པ་རྣམ་པར་སྤྱོད་པ་ལ་མཁས་པ་དང་། 
སའི་ཡན་ལག་ཡོངས་སུ་སྦྱངས་པ་ལ་མཁས་པར་བྱ་ཞེས་གསུངས་པའོ། 
།གསུམ་པ་ནི་ས། 
།གཞན་དུ་འཕོ་བ་དང་། 
གནས་པ་དང་། 
འཕེལ་བ་ལ་མཁས་པ་སྟེ། 
གང་གི་ཕྱིར་ས་ནས་སར་འཕར་བ་ལ་མཁས་པ་དང་། 
ས་དང་ས་ལ་གནས་པ་ལ་མཁས་པ་དང་། 
ས་དང་སའི་ཁྱད་པར་ཤེས་པ་ལ་མཁས་པར་བྱ་ཞེས་གསུངས་པའོ། 
།བཞི་པ་ནི་ཕྱིར་མི་ལྡོག་པ་ལ་མཁས་པ་སྟེ། 
གང་གི་ཕྱིར་ས་ཐོབ་ནས་ཕྱིར་མི་ལྡོག་པ་ལ་མཁས་པར་བྱ་ཞེས་གསུངས་པའོ། 
།ལྔ་པ་ནི་བྱང་ཆུབ་སེམས་དཔའི་སའི་[^813K]མཐར་ཕྱིན་ནས། 
དེ་བཞིན་གཤེགས་པའི་ས་ལ་འཇུག་པ་ལ་མཁས་པ་སྟེ། 
གང་གི་ཕྱིར་བྱང་ཆུབ་སེམས་དཔའི་ས་ཐམས་ཅད་ཡོངས་སུ་སྦྱངས་པས། 
དེ་བཞིན་གཤེགས་པའི་ས་ལ་ཡེ་ཤེས་ཀྱིས་ས་གནོན་པ་[^814K]ལ་མཁས་པར་བྱའོ་ཞེས་གསུངས་པའོ། 
།དེ་ལ་འཇུག་པའི་འབྲས་བུའི་ཕན་ཡོན་ནི་དེད་དཔོན་ཆེན་པོར་གྱུར་པས་སེམས་ཅན་གྱི་འདྲོན་པ་[^815K]ཕལ་པོ་ཆེ་ཐམས་ཅད་མཁྱེན་པ་ཉིད་ཀྱི་གྲོང་ཁྱེར་ཆེན་པོར་ཕྱིན་པར་བྱ་བའི་ཕྱིར་ཡང་དག་པར་སྦྱོར་བའོ། 
།དེ་ལ་དེད་དཔོན་མཁས་པ་ནི་རྣམ་པ་གཉིས་སུ་རིག་པར་བྱ་སྟེ། 
མི་ནོར་བར་མཁས་པ་དང་། 
ལམ་དང་དེའི་གོལ་བ་དང་། 
ལམ་གྱི་བར་གནས་དང་། 
དེའི་གོལ་བ་ལ་མཁས་པ་སྟེ། 
གང་གི་ཕྱིར་ལམ་གྱི་ཡོན་ཏན་དང་། 
ལམ་གོལ་བའི་[^816K]ཉེས་པ་དང་། 
ལམ་གྱི་བར་གནས་ཀྱི་ཁྱད་པར་དང་། 
ལམ་གྱི་བར་གནས་ཀྱི་གོལ་བའི་[^817K]ཉེས་པ་ཞེས་གསུངས་པའོ། 
།རྟོན་པ་ལ་མཁས་པ་ནི་གང་གི་ཕྱིར། 
ལམ་རྒྱགས་དང་། 
བྱ་བ་དང་། 
བྱ་བ་མ་ཡིན་པ་རྣམས་ཞེས་གསུངས་པའོ། 
།དེ་ལ་རྣམ་པར་སྨིན་པ་ཡོངས་སུ་འཛིན་པ་དང་འབྲས་བུའི་ཕན་ཡོན་གྱི་ཁྱད་པར་ནི་རྣམ་པ་གཉིས་ཏེ། 
ལུས་རྒྱ་ཆེ་བ་ནི་འཛམ་བུའི་གླིང་གི་དབང་ཕྱུག་ཉིད་དུ་འགྱུར་བ་ལ་སོགས་པ་སྟེ་གང་གི་ཕྱིར། 
དེ་ལ་གནས་པའི་བྱང་ཆུབ་སེམས་དཔའ་ནི་ཕལ་ཆེར་འཛམ་བུའི་གླིང་གི་དབང་པོར་འགྱུར་ཞེས་བྱ་བ་ལ་སོགས་པ་གསུངས་པའོ། 
།རྒྱུ་མཐུན་པ་རྒྱ་ཆེ་བ་ནི་སེར་སྣ་འདུལ་བ་ལ་མཁས་པ་ལ་སོགས་པ་སྟེ། 
གང་གི་ཕྱིར་སེམས་ཅན་རྣམས་ཀྱི་སེར་སྣའི་དྲི་མ་བཟློག་པ་[^818K]ལ་མཁས་པ་ཡིན་ཞེས་བྱ་བ་ལ་སོགས་པ་ནས། 
ཏིང་ངེ་འཛིན་བརྒྱ་རབ་ཏུ་ཐོབ་ཅེས་བྱ་བའི་བར་དུ་གསུངས་པའོ། 
།དེ་ལ་གཏོང་བ་ཆེན་པོས་སེམས་ཅན་རྣམས་སྡུད་པའི་གཙོ་བོར་གྱུར་ཞེས་བྱ་བ་ནི་ཡང་དག་པར་འགེད་པ་དང་། 
བྱེད་དུ་འཇུག་པས་བདག་གིས་སྦྱིན་པ་དང་། 
སྦྱིན་དུ་གཞུག་པའོ། 
།སེམས་ཅན་རྣམས་ཀྱི་སེར་སྣའི་དྲི་མ་བཟློག་པ་[^819K]ལ་མཁས་པ་ཞེས་བྱ་བ་ནི་ཐབས་མཁས་པས་བསྡུ་བའི་དངོས་པོ་རྣམས་ཀྱིས་སེམས་ཅན་གྱི་དོན་བྱེད་པའོ། 
།སངས་རྒྱས་ལ་སོགས་པ་[^820K]ཡིད་ལ་བྱ་བ་དག་གིས་ནི་རང་གི་དོན་དང་མི་འབྲལ་ཏེ། 
དེའི་ཡིད་ལ་བྱེད་པ་དེ་དག་ནི་ལས་དེ་ལ་འཇུག་པ་ལ་དང། 
རྒྱ་ཆེན་པོ་བྱེད་པ་དང་། 
ཀུན་ནས་ཉོན་མོངས་པ་ཡོངས་སུ་སྤོང་བ་བྱེད་པར་འགྱུར་རོ། 
།དེ་ནི་མདོར་བསྡུ་ན་ཡིད་ལ་བྱ་བ་[^821K]རྣམ་པ་བཞིར་རིག་པར་བྱ་སྟེ། 
མཆོག་ཡིད་ལ་བྱ་བ་ནི་དཀོན་མཆོག་གསུམ་ཡིད་ལ་བྱ་བ་གང་ཡིན་པའོ། 
།ཆོས་མཐུན་པ་ཡིད་ལ་བྱ་བ་ནི། 
བྱང་ཆུབ་སེམས་དཔའ་ཡིད་ལ་བྱ་བ་གང་ཡིན་པའོ། 
།ཡོན་ཏན་ཡིད་ལ་བྱ་བ་ནི་བདག་དང་གཞན་གྱི་བྱང་ཆུབ་སེམས་དཔའི་སྤྱོད་པ་རང་བཞིན་དང་བཅས་པའི་རིམ་པ་ཡིད་ལ་བྱེད་པ་གང་ཡིན་པའོ། 
།འདོད་པའི་དོན་ཡིད་ལ་བྱ་བ་ནི་སྟོབས་ལ་སོགས་པ་ཡིད་ལ་བྱ་བ་གང་ཡིན་པའོ། 
།སངས་རྒྱས་ལ་སོགས་པའི་ཆོས་ཉིད་ཡིད་ལ་བྱ་བ་གང་ཡིན་པ་དེ་ནི་སངས་རྒྱས་ལ་སོགས་པ་ཡིད་ལ་བྱ་བ་དོན་དམ་པ་སྟེ། 
གང་གི་[^822K]བདག་གིས་སྦྱིན་ནོ[^823K]། 
།དེ་ལ་སྦྱིན་ནོ། 
།འདི་ལ་སྦྱིན་ནོ། 
།དེའི་ཕྱིར་སྦྱིན་ནོ་སྙམ་པའི་རློམ་སེམས་མེད་པའོ། 
།དེ་བཞིན་དུ་ལས་ཐམས་ཅད་ལ་བྱེད་པ་པོ་དང་། 
གནས་དང་བྱ་བ་དང་། 
བྱ་བའི་འབྲས་བུ་ལ་རློམ་སེམས་མེད་པའོ། 
།དེ་ཐམས་ཅད་ཀྱང་བྱང་ཆུབ་ཏུ་སྔོ་[^824K]བར་བྱེད་དོ། 
།དེ་ཅིའི་ཕྱིར་ཞེ་ན། 
སེམས་ཅན་ཐམས་ཅད་ཀྱི་མཆོག་ཏུ་འགྱུར་ཞེས་རྒྱ་ཆེར་འབྱུང་བའོ། 
།དེ་ལ་མཆོག་ནི་རྣམ་པ་གཉིས་ཏེ། 
ཡོན་ཏན་སྦྱངས་པས་གཙོ་བོར་འགྱུར་བ་མཆོག་དང་། 
ཟླ་མེད་པས་ཕུལ་དུ་འགྱུར་བ་[^825K]མཆོག་གོ། 
།དེ་ལ་རྣམ་པ་གཉིས་ཀྱིས་གཙོ་བོར་འགྱུར་བར་རིག་པར་བྱ་སྟེ། 
ཡེ་ཤེས་ཕུན་སུམ་ཚོགས་པས་དམ་པར་འགྱུར་བ་དང་། 
སྤོབས་པ་ཕུན་སུམ་ཚོགས་པས་རབ་མཆོག་ཏུ་འགྱུར་བའོ། 
།རྣམ་པ་གཉིས་ཀྱིས་ཕུལ་དུ་འགྱུར་བར་རིག་པར་བྱ་སྟེ། 
མཚུངས་པ་མེད་པས་གོང་མར་འགྱུར་བ་དང་། 
ལྷག་མ་མེད་པས་བླ་ན་མེད་པར་འགྱུར་བའོ། 
།དེ་ལྟར་རང་བཞིན་གྱི་ཡོན་ཏན་གྱིས་སངས་རྒྱས་བརྗོད་ནས་ལས་ཀྱི་ཡོན་ཏན་གྱིས་བརྗོད་དེ། 
འདྲེན་པ་ཞེས་བྱ་བ་ལ་སོགས་པའོ། 
།དེ་ལ་ལུང་གི་དོན་དུ་ཆོས་གཞག་པའི་ཚུལ་སྟོན་པས་འདྲེན་པའོ། 
།ཐོབ་པའི་དོན་དུ་ཉོན་མོངས་པ་འདུལ་བ་དང་། 
ལམ་བཟང་པོ་ལ་འཇུག་པའི་གདམས་ངག་སྦྱིན་པས་རྣམ་པར་འདྲེན་པ་དང་། 
ཡོངས་སུ་འདྲེན་པ་སྟེ་གོ་རིམས་བཞིན་ནོ། 
།གང་དག་ཐམས་ཅད་མཁྱེན་པའི་ཡེ་ཤེས་ལ་རྟོན་པའི་བར་དུ་འགྱུར་སྙམ་དུ་སེམས་སོ་ཞེས་བྱ་བ་ནི་བྱང་ཆུབ་སེམས་དཔའ་ཆེན་པོའི་ལམ་སྟོན་པའི་ཕྱིར་རོ། 
།འདི་ནི་རེ་ཞིག་བྱང་ཆུབ་སེམས་དཔའ་ཁྱིམ་པའི་རྣམ་པར་སྨིན་པ་ཡོངས་སུ་འཛིན་པ་འབྲས་བུའི་ཕན་ཡོན་གྱི་ཁྱད་པར་རོ། 
།བྱང་ཆུབ་སེམས་དཔའ་རབ་ཏུ་བྱུང་བ་ནི་བསམ་གཏན་གྱི་ལས་གཙོ་བོ་སྟེ། 
རྣམ་པར་སྨིན་པ་ཡོངས་སུ་འཛིན་པ་དང་། 
འབྲས་བུའི་ཕན་ཡོན་གྱི་ཁྱད་པར་རྣམ་པ་གཉིས་སུ་རིག་པར་བྱའོ། 
།འདི་ལྟ་སྟེ། 
ཏིང་ངེ་འཛིན་[^826K]ནི་སྐད་ཅིག་གཅིག་ལ་ཏིང་ངེ་འཛིན་བརྒྱ་ལ་དབང་ཐོབ་པའི་ཕྱིར་རོ། 
།ཏིང་ངེ་འཛིན་གྱི་ལས་ནི་[^827K]སངས་རྒྱས་བརྒྱ་[^828K]མཐོང་བ་ལ་སོགས་པ་སྟེ། 
དེ་སངས་རྒྱས་རྣམས་དང་། 
སངས་རྒྱས་ཀྱིས་[^829K]བྱིན་གྱིས་བརླབས་པའི་བྱང་ཆུབ་སེམས་དཔའ་རྣམས་ལས་ཡེ་ཤེས་ཚོལ་བར་བྱེད་དོ། 
།གཡོ་བར་བྱེད་པ་ཉིད་ཀྱིས་ནི་གདུལ་བྱ་རྣམས་འདུན་པར་བྱེད་དོ། 
།འགྲོ་བ་དང་སྣང་བར་བྱེད་པ་གཉིས་ཀྱིས་སོང་སྟེ་མཐོང་ནས་ཡོངས་སུ་སྨིན་པར་བྱེད་དོ། 
།སྐྱེ་བའི་ཁྱད་པར་ཡོངས་སུ་འཛིན་པས་ནི་བསྐལ་པ་བརྒྱར་གནས་པར་བྱེད་དོ། 
།སེམས་ཅན་རྣམས་ཀྱི་སྔོན་གྱི་[^830K]མཐའ་དང་ཕྱི་མའི་མཐའ་ལ་སྡིག་པ་དང་བྲལ་བའི་དབང་དུ་བྱས་ཏེ། 
ལས་ཀྱི་[^831K]རྒྱུད་སྟོན་ཏོ། 
།རང་གི་བློ་ཡོངས་སུ་སྨིན་པར་བྱ་བའི་ཕྱིར་ཆོས་ཀྱི་རྣམ་གྲངས་དག་གི་དོན་སེམས་སོ། 
།ལུས་བརྒྱ་ཀུན་དུ་སྟོན་པ་དང་། 
།ལུས་རེ་རེ་ཡང་འཁོར་བྱང་ཆུབ་སེམས་དཔའ་བརྒྱ་བརྒྱ་དང་ལྡན་པར་སྟོན་པས་ནི་དེའི་[^832K]དོན་མང་དུ་བྱེད་པར་སྦྱོར་བ་དང་། 
དོན་མྱུར་བར་བྱེད་པར་སྦྱོར་བར་རིག་པར་བྱའོ། 
།དེ་ཡན་ཆད་ནི་སྨོན་ལམ་ཤེས་པའི་འབྲས་བུའི་ཕན་ཡོན་གྱི་ཁྱད་པར་དུ་རིག་པར་བྱའོ། 
།དེ་ལ་ལུས་ནི་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་གནས་ཏེ། 
དེ་ལས་འོད་དང་རྫུ་འཕྲུལ་ལོ། 
།འདི་ལ་བརྟེན་ནས་ལྷའི་མིག་དང་དེའི་ཡུལ་ཏེ། 
སྤྱན་ལྔ་པོ་ཐམས་ཅད་ཡིན་པར་རིག་པར་བྱའོ། 
།རྫུ་འཕྲུལ་ལ་བརྟེན་ནས་དབྱངས་དང་། 
སྤྱོད་པ་དང་། 
བཀོད་པ་དང་། 
བྱིན་གྱི་རླབས་[^833K]སོ། 
།དེ་ལ་དབྱངས་ནི་སྤྲུལ་པའི་ངག་གོ། 
།སྤྱོད་པ་ནི་འགྲོ་བའོ། 
།བཀོད་པ་ནི་སྤྲུལ་པའོ། 
།བྱིན་གྱི་རླབས་[^834K]ནི་གང་གིས་གཞན་བྱིན་གྱིས་རློབ་པའོ[^835K]། 
།དེའི་འོག་ཏུ་ཏིང་ངེ་འཛིན་གྱི་སྒོ་ལ་བརྟེན་ནས་མོས་པ་ཇི་ལྟ་བ་བཞིན་དུ་མཐུའི་བྱ་བའི་དོན་སྒྲུབ་བོ། 
།ཤེས་རབ་ཀྱི་སྤྱན་གྱིས་བསྡུས་པའི་གཟུངས་ཀྱི་སྒོ་ལ་བརྟེན་ནས་ཆོས་སྟོན་པར་འདུ་བྱེད་དོ། 
།མདོར་བསྡུ་ན་ས་ཐམས་ཅད་ནི་རྒྱུའི་ལུས་དང་འབྲས་བུའི་མཚན་ཉིད་དུ་རིག་པར་བྱའོ། 
།འཕགས་པ་ས་བཅུ་པ་[^836K]ལས། 
ས་དང་པོའི་རྣམ་པར་བཤད་པ་རྫོགས་སོ།། 
།།བམ་པོ་ལྔ་པ། 
མངོན་པར་རྟོགས་པ་དང་ལྡན་པའི་བྱང་ཆུབ་སེམས་དཔའ་འཇིག་རྟེན་ལས་འདས་པའི་ལམ་ལ་གནས་ཏེ་ཚུལ་ཁྲིམས་རྣམ་པར་དག་པའི་དབང་དུ་བྱས་ནས་ས་གཉིས་པ་རྣམ་པར་གཞག་པར་རིག་པར་བྱའོ། 
།ཚུལ་ཁྲིམས་རྣམ་པར་དག་པ་དེ་ཡང་རྣམ་པ་གཉིས་སུ་རིག་པར་བྱ་བ་སྟེ། 
འབྱུང་བར་བྱེད་པ་རྣམ་པར་དག་པ་དང་། 
རང་བཞིན་རྣམ་པར་དག་པའོ། 
།དེ་ལ་འབྱུང་བར་བྱེད་པ་རྣམ་པར་དག་པ་ནི་[^837K]སེམས་ཀྱི་བསམ་པ་བཅུས་[^838K]ཡོངས་སུ་བསྟན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་དང་པོ་ལེགས་པར་ཡོངས་སུ་སྦྱང་བ་བྱས་པའི་བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ས་གཉིས་པ་ལ་མངོན་པར་འདོད་པ་ཡིན་ཏེ། 
དེའི་སེམས་ཀྱི་བསམ་པ་བཅུ་འབྱུང་ངོ་། 
།བཅུ་གང་ཞེ་ན། 
འདི་ལྟ་སྟེ། 
དྲང་པོའི་བསམ་པ་དང་། 
འཇམ་པའི་བསམ་པ་དང་། 
ལས་སུ་རུང་བའི་བསམ་པ་དང་། 
དུལ་བའི་བསམ་པ་དང་། 
ཞི་བའི་བསམ་པ་དང་། 
དགེ་བའི་བསམ་པ་དང་། 
མ་འདྲེས་པའི་བསམ་པ་དང་། 
མི་ལྟ་བའི་བསམ་པ་དང་། 
རླབས་པོ་ཆེའི་བསམ་པ་དང་། 
ཆེ་བ་ཉིད་ཀྱི་བསམ་པ་ཞེས་གསུངས་པའོ། 
།རང་བཞིན་རྣམ་པར་དག་པ་ནི་ཚུལ་ཁྲིམས་རྣམ་པར་དག་པ་གསུམ་སྟེ། 
ལྡོག་པའི་ཚུལ་ཁྲིམས་དང་། 
དགེ་བའི་ཆོས་སྡུད་པའི་ཚུལ་ཁྲིམས་དང་། 
སེམས་ཅན་གྱི་དོན་བྱ་བའི་ཚུལ་ཁྲིམས་སོ། 
།དེ་ལ་ལྡོག་པའི་ཚུལ་ཁྲིམས་རྣམ་པར་དག་པ་ནི་དགེ་བ་[^839K]བཅུའི་ལས་ཀྱི་ལམ་ཡང་དག་པར་ལྟ་བའི་མཐར་ཐུག་པ་རྣམས་ཀྱིས་ཡོངས་སུ་བསྟན་ཏེ། 
གང་གི་ཕྱིར་སྲོག་གཅོད་པ་སྤངས་པ་ཡང་ཡིན་ཏེ་ཞེས་བྱ་བ་ནས། 
གང་གི་ཕྱིར་ལོག་པར་ལྟ་བ་སྤངས་པ་ཡང་ཡིན་ཏེ་ཞེས་བྱ་བའི་བར་དུ་གསུངས་པའོ། 
།ལྡོག་པའི་ཚུལ་ཁྲིམས་རྣམ་པར་དག་པ་དེ་ནི་སྡོམ་པའི་ཚུལ་ཁྲིམས་རྣམ་པར་དག་པར་ཡང་རིག་པར་བྱའོ། 
།དགེ་བའི་ཆོས་སྡུད་པའི་ཚུལ་ཁྲིམས་རྣམ་པར་དག་པ་ནི་དེའི་འོག་ནས། 
དེ་ལྟ་བས་ན་བདག་གིས་མངོན་པར་སྒྲུབ་ཏུ་འདྲ་བ་ལ་རྣམ་པ་ཐམས་ཅད་ཡོངས་སུ་སྦྱང་ཞིང་མངོན་པར་བསྒྲུབ་པ་[^840K]ཉིད་ལ་བརྩོན་པར་བྱའོ་སྙམ་ནས་ཞེས་བྱ་བའི་བར་འདིས་ཡོངས་སུ་བསྟན་ཏོ། 
།སེམས་ཅན་གྱི་དོན་བྱ་བའི་ཚུལ་ཁྲིམས་རྣམ་པར་དག་པ་ནི་དེའི་འོག་ནས། 
དེ་སེམས་ཅན་རྣམས་ལ་དེ་བས་ཤས་ཆེར་ཕན་པའི་སེམས་བསྐྱེད་ཅེས་བྱ་བའི་བཅུ་པའི་བར་གྱིས་ཡོངས་སུ་བསྟན་ཏོ། 
།དེ་ལ་བསམ་པ་བཅུ་པོ་དག་ལས་དྲང་བའི་བསམ་པ་ནི་སོ་སོར་བརྟགས་པའི་བྱ་བ་མེད་པས་ཚུལ་ཁྲིམས་རྣམ་པར་དག་པའི་དབང་དུ་བྱས་པར་རིག་པར་བྱ་སྟེ། 
ཇི་ལྟར་འགྲོ་བར་བྱ་བ་དེ་བཞིན་དུ་འགྲོ་བའི་ཕྱིར་རོ། 
།དེ་ཡང་རྣམ་པ་དགུར་རིག་པར་བྱ་སྟེ། 
འཇམ་པ་དྲང་བའི་བསམ་པ་ནི་བདེ་བ་དང་། 
ཡིད་བདེ་བ་དང་ལྡན་པས་ཚུལ་ཁྲིམས་ལ་འཇུག་པའི་ཕྱིར་རོ། 
།ལས་སུ་རུང་བ་དྲང་བའི་བསམ་པ་ནི་རང་དབང་དུ་རང་གི་ངང་གིས་འཇུག་པས་ཚུལ་ཁྲིམས་ཀྱི་མི་མཐུན་པའི་ཕྱོགས་ཉོན་མོངས་པ་དང་མ་འདྲེས་པའི་ཕྱིར་རོ། 
།དུལ་བ་དྲང་བའི་བསམ་པ་ནི་བརྗེད་ཀྱང་ཉེས་པར་འཁྲུལ་པ་མེད་པ་སྟེ། 
རྟ་ཤིན་ཏུ་དུལ་བ་མི་འགྱུར་བ་བཞིན་ནོ། 
།ཞི་བ་དྲང་བའི་བསམ་པ་ནི་ང་རྒྱལ་མེད་པས་དེས་ཁེངས་པར་མི་འགྱུར་བའི་ཕྱིར་རོ། 
།དགེ་བ་དྲང་བའི་བསམ་པ་ནི་འཁྲུག་པ་ལ་ཇི་མི་སྙམ་པས་གསེར་བཟང་པོ་བཞིན་ནོ། 
།མ་འདྲེས་པ་ལས་[^841K]དྲང་བའི་བསམ་པ་ནི་དེ་ཙམ་གྱིས་ཆོག་པར་མི་འཛིན་པ་སྟེ། 
ཚུལ་ཁྲིམས་རྣམ་པར་དག་པ་ལ་གནས་ནས་སེམས་རྣམ་པར་དག་པར་བྱ་བའི་ཕྱིར་རབ་ཏུ་དབེན་པ་འདོད་པའི་ཕྱིར་རོ། 
།མི་ལྟ་བ་དྲང་བའི་བསམ་པ་ནི་སྲིད་པ་དང་ལོངས་སྤྱོད་ཕུན་སུམ་ཚོགས་པ་ལ་མི་སྨོན་པའི་ཕྱིར་རོ། 
།རླབས་པོ་ཆེའི་དྲང་བའི་བསམ་པ་ནི་སེམས་ཅན་གྱི་དོན་དུ་སྲིད་པ་རྒྱུན་མི་འཆད་པར་སྨོན་པའི་ཕྱིར་རོ། 
།ཆེ་བ་ཉིད་དྲང་བའི་བསམ་པ་ནི་དེའི་འབྲས་བུ་འབྱུང་བ་ཀུན་ནས་ཉོན་མོངས་པ་མེད་པའི་ཕྱིར་རོ། 
།དེ་ལ་ལས་ཀྱི་ལམ་བཤད་པ་ནི་སྲོག་གཅོད་པ་སྤངས་པ་ཡང་ཡིན་ཏེ་ཞེས་བྱ་བའོ། 
།ཡང་སྨོས་པ་ནི་སྤོང་བ་ཁྱད་པར་ཅན་ཡང་འཐོབ་པར་བསྟན་པའི་ཕྱིར་རོ། 
།དེ་ལ་སྲོག་གཅོད་པ་སྤོང་བའི་དབང་དུ་བྱས་ནས་སྤོང་བ་རྣམ་པ་གསུམ་ཡོངས་སུ་བསྟན་ཏེ། 
རྒྱུ་སྤོང་བ་ནི་གང་གི་ཕྱིར། 
དབྱིག་པ་སྤང[^842K]། 
མཚོན་ཆ་སྤང[^843K]། 
ཁོན་དུ་འཛིན་པ་སྤངས་ནས་འཛེམ་པ་དང་ལྡན་ཞིང་སྙིང་རྗེ་ལ་ཞུགས་པ་ཞེས་གསུངས་པའོ། 
།གཉེན་པོས་སྤོང་བ་ནི་གང་གི་ཕྱིར། 
སྲོག་ཆགས་འབྱུང་པོ་ཐམས་ཅད་ལ་ཕན་པ་དང་། 
བདེ་བ་དང་། 
སྙིང་བརྩེ་བ་དང་། 
བྱམས་པའི་སེམས་དང་ལྡན་ཏེ་ཞེས་གསུངས་པའོ། 
།འབྲས་བུ་སྤོང་བ་ནི་གང་གི་ཕྱིར་ཕྱིར་དང[^844K]། 
དེ་ཀུན་དུ་རྟོག་པ་[^845K]ཙམ་གྱིས་ཀྱང་སྲོག་ཆགས་རྣམས་[^846K]ལ་རྣམ་པར་འཚེ་བར་མི་བྱེད་ན། 
སེམས་ཅན་གཞན་ལ་སེམས་ཅན་དུ་འདུ་ཤེས་ཤིང་ཆེད་དུ་བསམས་ཏེ། 
ལུས་ཀྱིས་རྣམ་པར་ཐོ་འཚམས་པ་[^847K]ཆེན་པོ་བྱ་བ་ལྟ་ཅི་སྨོས་ཞེས་གསུངས་པའོ། 
།དེ་ལ་སྲོག་གཅོད་པའི་རྒྱུ་ནི་རྣམ་པ་གཉིས་ཏེ། 
ཉེ་བར་ལེན་པའི་རྒྱུ་དང་། 
འབྱུང་བར་བྱེད་པའི་རྒྱུའོ། 
།དེ་ལ་ཉེ་བར་ལེན་པའི་རྒྱུ་ནི་རྣམ་པ་གཉིས་ཏེ། 
གནོད་པར་བྱེད་པའི་དངོས་པོ་དབྱིག་པ་དང་། 
གཅོད་པའི་དངོས་པོ་མཚོན་ཆའོ། 
།དེ་གཉིས་སྤོང་བ་ནི་དབྱིག་པ་སྤངས། 
མཚོན་ཆ་སྤངས་ཞེས་བྱའོ། 
།སྔགས་དང་། 
སྨན་དང་། 
ཁམས་མི་མཉམ་པར་བྱེད་པའི་གནོད་པའི་བར་དག་ཀྱང་གནོད་པར་བྱེད་པ་ཉིད་དུ་ཤེས་པར་བྱའོ། 
།འབྱུང་བར་བྱེད་པའི་རྒྱུ་ཡང་རྣམ་པ་གཉིས་ཏེ། 
ཞེ་སྡང་དང་འདོད་པའོ། 
།འདོད་པ་ཡང་རྣམ་པ་གཉིས་ཏེ། 
ལོངས་སྤྱོད་འདོད་པ་ནི་དེས་ན་ལོངས་སྤྱོད་ཀྱི་ཕྱིར་ཕྱི་མ་ལ་བདག་ཡོངས་སུ་འདོར་བས་མི་འཛེམ་པ་སྟེ། 
དེའི་གཉེན་པོར་གང་གི་ཕྱིར་འཛེམ་པ་དང་ལྡན་ཞེས་གསུངས་པའོ། 
།སྲོག་ཆགས་ཀྱི་ཡན་ལག་དང་དེ་གསད་པར་[^848K]མངོན་པར་དགའ་བའི་འདོད་པ་དེའི་གཉེན་པོར་གང་གི་ཕྱིར། 
སྙིང་རྗེ་ལ་ཞུགས་པས་[^849K]ཞེས་གསུངས་པ་སྟེ། 
དེ་ལས་ལྡོག་པ་ནི་རྒྱུ་སྤོང་བའོ། 
།དེ་ལ་གཉེན་པོ་ནི་རྣམ་པ་གཉིས་ཏེ། 
བདེ་འགྲོ་དང་མྱ་ངན་ལས་འདས་པའི་རྒྱུ་དགེ་བ་ཡང་དག་པར་འཛིན་དུ་འཇུག་པས་སེམས་ཅན་ཐམས་ཅད་ལ་ཕན་པ་དང་། 
སྙིང་བརྩེ་བ་དང་། 
དེ་དག་འབྲས་བུ་དེ་ཐོབ་པར་སྨོན་པས་བྱམས་པའི་སེམས་ཏེ། 
གང་གི་ཕྱིར་སྲོག་ཆགས་འབྱུང་པོ་ཐམས་ཅད་ལ་ཕན་པ་དང་། 
བདེ་བ་དང་། 
སྙིང་བརྩེ་བ་དང་། 
བྱམས་པའི་སེམས་དང་ལྡན་ཏེ་ཞེས་གསུངས་པའོ། 
།དེ་ལྟར་ཕྱིན་ཅི་མ་ལོག་པར་རྒྱུ་དང་འབྲས་བུ་འདོད་པས། 
གཏི་མུག་ལས་བྱུང་བ་མཆོད་སྦྱིན་བྱེད་པ་ལ་སོགས་པས་བྱས་པའི་ཆོ་གའི་[^850K]སྲོག་གཅོད་པ་སྤོང་བར་བསྟན་པ་ཡིན་ཏེ། 
འདིས་སྤོང་བར་བྱེད་པས་སྤོང་བ་ཉིད་གཉེན་པོ་སྟེ། 
གཉེན་པོས་[^851K]སྤོང་བའོ། 
།སྲོག་ཆགས་དང་འབྱུང་པོ་སྨོས་པས་ནི་སེམས་ཅན་རྣམས་རྟག་པ་མ་ཡིན་པ་ཆད་པ་མ་ཡིན་པ་ཡོངས་སུ་སྟོན་ཏེ། 
སྲོག་གི་[^852K]དབང་པོ་དང་ལྡན་པས་ཚེ་ཇི་སྲིད་བར་གནས་པའི་ཕྱིར་དང་། 
ཤི་བ་རྣམས་ཀྱང་ལས་དང་ཉོན་མོངས་པའི་དབང་གིས་ཡང་[^853K]འབྱུང་བའི་ཕྱིར་རོ། 
།དེ་ལ་སྲོག་གཅོད་པའི་རྒྱུའི་འབྲས་བུ་ནི་ཀུན་དུ་སྤྱོད་པའོ། 
།དེ་ཡང་རྣམ་པ་གཉིས་ཏེ་ཆུང་བ་ནི། 
སེམས་ཀྱིས་རྣམ་པར་འཚེ་བའོ། 
།ཆེ་བ་ནི་ལུས་ཀྱིས་རྣམ་པར་འཚེ་བ་སྟེ། 
གང་གི་ཕྱིར་ཀུན་དུ་རྟོག་པ་ཙམ་གྱིས་ཀྱང་སྲོག་ཆགས་ལ་རྣམ་པར་འཚེ་བར་མི་བྱེད་ན་སེམས་ཅན་གཞན་ལ་སེམས་ཅན་དུ་འདུ་ཤེས་ཤིང་ཆེད་དུ་བསམས་ཏེ། 
ལུས་ཀྱིས་[^854K]རྣམ་པར་ཐོ་འཚམས་པ་[^855K]ཆེན་པོ་བྱ་བ་ལྟ་ཅི་སྨོས་ཞེས་གསུངས་པའོ། 
།ཀུན་དུ་སྤྱོད་པ་ཆེན་པོ་[^856K]ནི་རྣམ་པ་ལྔས་ཡོངས་སུ་བསྟན་ཏེ་གཞན་སྨོས་པས་བརྒྱུད་པ་དང་། 
སེམས་ཅན་སྨོས་པས་དངོས་པོ་དང་། 
སེམས་ཅན་དུ་འདུ་ཤེས་པ་སྨོས་པས་འདུ་ཤེས་དང་། 
ཆེད་དུ་བསམས་པ་[^857K]སྨོས་པས་མངོན་པར་འདུ་བྱེད་པ་དང་། 
ལུས་ཀྱི་རྣམ་པར་ཐོ་འཚམས་པ་[^858K]ཆེན་པོ་ཞེས་བྱ་བ་སྨོས་པས་རང་བཞིན་གྱིས་སྟོན་ཏོ། 
།མ་བྱིན་པར་ལེན་པ་སྤང་བའི་[^859K]དབང་དུ་བྱས་ནས་སྤོང་བ་རྣམ་པ་གསུམ་ཡོངས་སུ་བསྟན་ཏེ། 
རྒྱུ་སྤོང་བ་དང་། 
གཉེན་པོ་སྤོང་བ་དང་། 
འབྲས་བུ་སྤོང་བའོ། 
།དེ་ལ་རྒྱུ་ནི་བདག་གི་[^860K]ལོངས་སྤྱོད་ཀྱིས་ཆོག་མི་ཤེས་པ་སྟེ། 
དེའི་གཉེན་པོར་བདག་གི་[^861K]ལོངས་སྤྱོད་ཀྱིས་ཆོག་ཤེས་[^862K]ཞེས་བྱ་བ་གསུངས་སོ། 
།གཉེན་པོ་ནི་བདག་གི་[^863K]ལོངས་སྤྱོད་ལ་ཆགས་པ་ཡང་གཏོང་བས་སྦྱིན་པ་སྟེ། 
དེས་ཕྱི་མ་གཞན་ན་ལོངས་སྤྱོད་ལ་མི་སླུ་བ་ཡིན་ཏེ། 
གང་གི་ཕྱིར་གཞན་གྱི་[^864K]ལོངས་སྤྱོད་ལ་བག་བྱེད་པ་ཞེས་གསུངས་པའོ། 
།འབྲས་བུ་ནི་ཀུན་དུ་སྤྱོད་པའོ། 
།དེ་ཡང་རྣམ་པ་གཉིས་ཏེ། 
ཆུང་བ་ནི་དངོས་པོ་ཆུང་དུ་ལེན་པའོ[^865K]། 
།ཆེ་བ་ནི་དེ་ལས་གཞན་པའི་དངོས་པོ་ལེན་པའོ། 
།དེ་གཉིས་ནི་རྣམ་པ་ལྔས་ཡོངས་སུ་བསྟན་ཏེ། 
གཞན་སྨོས་པས་རྒྱུ་རྒྱུ་དང[^866K]། 
ཡོངས་སུ་གཟུང་བའི་དངོས་པོ་སྨོས་པས་དངོས་པོ་དང་། 
དེར་འདུ་ཤེས་པ་སྨོས་པས་འདུ་ཤེས་དང་། 
རྐུ་སེམས་ཉེ་བར་གཞག་པ་སྨོས་པས་མངོན་པར་འདུ་བྱེད་པ་དང་རང་བཞིན་གྱིས་སྟོན་ཏོ། 
།ཐ་ན་རྩྭ་དང་། 
ལོ་མ་ཡང་མ་བྱིན་པར་མི་ལེན་ན་འཚོ་བའི་ཡོ་བྱད་གཞན་དག་ལྟ་ཅི་སྨོས་ཞེས་བྱ་བ་ནི་ཆུང་བ་དང་ཆེ་བའོ། 
།འདོད་པ་ལ་ལོག་པར་གཡེམ་པ་སྤོང་བའི་དབང་དུ་བྱས་ནས་སྤོང་བ་རྣམ་པ་གསུམ་[^867K]ཡོངས་སུ་བསྟན་ཏེ། 
དེ་ལ་རྒྱུ་ནི་བདག་གི་[^868K]ཆུང་མས་ཆོག་མི་ཤེས་པ་སྟེ། 
དེའི་གཉེན་པོར་བདག་གི་[^869K]ཆུང་མས་ཆོག་ཤེས་ཞེས་བྱ་བ་གསུངས་སོ། 
།གཉེན་པོ་ནི་ཕྱི་མ་གཞན་ན་ཚངས་པར་སྤྱོད་འདོད་པས་ཆུང་མ་འདོད་པ་མེད་པ་སྟེ། 
གང་གི་ཕྱིར་གཞན་གྱི་ཆུང་མ་ལ་འདོད་པ་མེད་པ་ཞེས་གསུངས་པའོ། 
།འབྲས་བུ་ནི་ཀུན་དུ་སྤྱོད་པའོ། 
།དེ་ཡང་རྣམ་པ་གཉིས་ཏེ། 
ཆུང་བ་ནི་སེམས་སོ། 
།ཆེ་བ་ནི་ལུས་ཀྱིས་ཏེ། 
རྣམ་པར་རིག་བྱེད་རྣམ་པ་གཉིས་སོ། 
།དེ་ནི་འཇུག་པར་བྱ་བ་མ་ཡིན་པ་དང་། 
དུས་མ་ཡིན་པ་དང་། 
གནས་མ་ཡིན་པར་འགྲོ་བས་ཡོངས་སུ་བསྟན་ཏེ། 
དེ་ལ་འཇུག་པ་མ་ཡིན་པར་འགྲོ་བ་ནི་གཞན་གྱིས་[^870K]ཡོངས་སུ་བཟུང་བའི་བུད་མེད་ཐུན་མོང་བ་རྣམས་ལ་སྟེ། 
དེ་ལ་ཐུན་མོང་བ་ནི་གཞན་གྱིས་ཡོངས་སུ་བཟུང་བ་[^871K]དག་གོ། 
།ཐུན་མོང་མ་ཡིན་པ་དག་ནི་གཞན་གྱི་ཆུང་མ་རྣམས་ཏེ། 
གང་གི་ཕྱིར་གཞན་གྱིས་ཡོངས་སུ་བཟུང་བའི་[^872K]བུད་མེད་དང་གཞན་གྱི་[^873K]ཆུང་མ་ཞེས་གསུངས་པའོ། 
།ཕ་མ་དང་འབྲེལ་པ་དང་། 
བུ་མོ་གཞན་སྦྱིན་པར་[^874K]བྱས་པས་མཚན་མ་ལྟ་བུ་ཡང་དེ་བཞིན་ཏེ། 
གང་གི་ཕྱིར་རུས་དང་མཚན་མས་སྲུང་བ་[^875K]ཞེས་གསུངས་པའོ། 
།བུད་མེད་སྨོས་པས་ནི་སེམས་ཅན་མ་ཡིན་པའི་གྲངས་སུ་འགྲོ་བའི་བུད་མེད་ཅེས་བྱ་བ་བསལ་བའི་ཕྱིར་རོ། 
།དུས་མ་ཡིན་པར་འགྲོ་བ་ནི་དུས་ངེས་པ་དག་གི་ཚེ་སྟེ། 
གང་གི་ཕྱིར་ཆོས་ཀྱིས་བསྲུངས་པ་[^876K]རྣམས་ལ་ཞེས་གསུངས་པའོ། 
།གནས་མ་ཡིན་པར་འགྲོ་བ་ནི་ཡན་ལག་མ་ཡིན་པའི་རྣམ་པར་རིག་བྱེད་དེ། 
གང་གི་ཕྱིར་ཡན་ལག་མ་ཡིན་པའི་རྣམ་པར་རིག་བྱེད་ཅེས་གསུངས་པའོ། 
།ཆུང་བ་དང་ཆེ་བ་འདིར་ཡང་ཡིད་ཀྱི་ལས་དང་། 
ལུས་ཀྱི་ལས་སྤང་བར་[^877K]རིག་པར་བྱ་སྟེ། 
གང་གི་ཕྱིར་ཆགས་སེམས་ཀྱང་མི་སྐྱེ་ན། 
གཉིས་ཀྱིས་[^878K]དབང་པོ་གཉིས་སྤོད་པ་ལྟ་ཅི་སྨོས་ཞེས་གསུངས་པའོ། 
།བརྫུན་དུ་སྨྲས་པ་[^879K]སྤོང་བའི་དབང་དུ་བྱས་ནས། 
གཉེན་པོ་སྤོང་བ་དང་། 
འབྲས་བུ་སྤོང་བ་ཡོངས་སུ་བསྟན་ཏེ། 
གཉེན་པོས་སྤོང་བ་ཉིད་རྒྱུ་སྤོང་བའོ། 
།ཅིའི་ཕྱིར་ཞེ་ན། 
ལུས་ཀྱི་ལས་ལྟར་བརྫུན་དུ་སྨྲ་བ་འདི་ལ་ཕྱི་རོལ་གྱི་དངོས་པོ་མེད་པ་དང་། 
གཞི་དང་ཁྱད་པར་མེད་པའི་ཕྱིར་རོ། 
།ཇི་ལྟར་སྲོག་གཅོད་པ་[^880K]སྤོང་བ་ལ་ཉེ་བར་ལེན་པའི་རྒྱུ་རྣམ་པ་གཉིས་སུ་བཤད་དེ། 
ཕྱི་རོལ་གྱི་དངོས་པོ་གནོད་པ་བྱེད་པའི་དངོས་པོ་དབྱུག་པ་དང་། 
གཅོད་པའི་དངོས་པོ་མཚོན་ཆ་དང་རྣམ་པ་གཉིས་སྤོང་བར་བཤད་དེ། 
དབྱུག་པ་སྤངས། 
མཚོན་ཆ་སྤངས་ཞེས་གསུངས་པ་དེ་ལྟར་བརྫུན་དུ་སྨྲ་བ་སྤོང་བ་ལ་ཕྱི་རོལ་གྱི་དངོས་པོ་མེད་དེ། 
དེ་བས་ན་ལུས་ཀྱི་ལས་ལྟར་འདི་ལ་ཕྱི་རོལ་གྱི་དངོས་པོ་མེད་ཅེས་བཤད་དོ། 
།གཞི་དང་ཁྱད་པར་མེད་པའི་ཕྱིར་ཞེས་བྱ་བ་ལ་གཞི་ནི་རྒྱུ་སྟེ་སྲོག་གཅོད་པའི་རྒྱུ་ནི་ཆགས་པ་དང་། 
ཞེ་སྡང་དང་། 
གཏི་མུག་རྣམས་སོ། 
།བརྫུན་དུ་སྨྲ་བའི་རྒྱུ་ནི་ཕ་རོལ་སླུ་བའི་[^881K]བསམ་པ་སྟེ། 
དེ་ལས་ལྡོག་པའི་[^882K]རྒྱུ་སྤོང་བའོ[^883K]དེ་ནི་བདེན་པར་སྨྲ་བ་ཉིད་ཀྱིས་འགྱུར་ཏེ། 
བདེན་པར་སྨྲ་བ་དེ་ཉིད་ནི་ཕ་རོལ་སླུ་བའི་[^884K]བསམ་པའི་གཉེན་པོ་ཡིན་ཏེ། 
དེ་ལ་བརྟེན་ནས་དེ་འབྱུང་བའི་ཕྱིར་དེ་ནི་དེའི་རྒྱུ་ཡིན་ནོ། 
།དེ་བས་ན་གཞི་དང་ཁྱད་པར་མེད་ཅེས་བཤད་དེ། 
དེ་ལྟར་ན་གཉེན་པོས་སྤོང་བ་ཉིད་རྒྱུ་སྤོང་བར་བཤད་པ་ཡིན་ནོ། 
།གཉེན་པོས་སྤོང་བ་ཡང་རྣམ་པ་གསུམ་གྱིས་[^885K]ཡོངས་སུ་བསྟན་ཏེ། 
འདུ་ཤེས་ཇི་ལྟ་བ་བཞིན་དུ་སྨྲ་བ་ནི་གང་གི་ཕྱིར། 
བདེན་པར་སྨྲ་ཞེས་གསུངས་པའོ། 
།བརྟགས་ནས་དངོས་པོ་ཇི་ལྟ་བ་བཞིན་དུ་སྨྲ་བ་ནི་གང་གི་ཕྱིར། 
ཡང་དག་པར་སྨྲ་ཞེས་གསུངས་པའོ། 
།སྨྲ་བར་བྱ་བའི་དུས་སུ་སྨྲ་བ་ནི་གང་གི་ཚེ་བདག་དང་གཞན་ལ་མི་ཕན་པར་མི་འགྱུར་བ་ཡིན་ཏེ། 
གང་གི་ཕྱིར་དུས་སུ་སྨྲ་ཞེས་གསུངས་པའོ། 
།འབྲས་བུ་ནི་ཀུན་དུ་འབྱུང་བ་ཆུང་བ་དང་ཆེ་བ་སྟེ། 
གང་གི་ཕྱིར་དེའི་ཐ་ན་རྨི་ལམ་ན་ཡང་ལྟ་བ་དང་། 
བཟོད་པ་དང་། 
འདོད་པ་དང་། 
རབ་ཏུ་རྟོག་པ་བསྒྱུར་ཏེ། 
སླུ་བའི་[^886K]བསམ་པས་བརྫུན་གྱི་ཚིག་མི་སྨྲ་ན། 
ཆེད་དུ་བསམས་ཏེ་[^887K]བརྗོད་པ་ལྟ་ཅི་སྨོས་ཞེས་གསུངས་པའོ། 
།དེ་ལ་རྨི་ལམ་ན་[^888K]ཞེས་བྱ་བ་ནི་ཆུང་བའོ། 
།ཆེད་དུ་བསམས་ཏེ་ཞེས་བྱ་[^889K]ནི་ཆེ་བའོ། 
།ལྟ་བ་དང་། 
བཟོད་པ་དང་། 
འདོད་པ་དང་། 
རབ་ཏུ་རྟོག་པ་[^890K]རྣམས་ནི་བཤད་པའི་མཚམས་སྦྱར་བར་རིག་པར་བྱ་སྟེ། 
ཤེས་རབ་ཀྱིས་མཐོང་བ་ནི་རབ་ཏུ་རྟོག་པའོ[^891K]། 
།ཕྲ་མ་སྤོང་བའི་དབང་དུ་བྱས་ནས་སྤོང་བ་རྣམ་པ་གཉིས་ཡོངས་སུ་བསྟན་ཏེ། 
གཉེན་པོས་སྤོང་བ་དང་། 
འབྲས་བུས་སྤོང་བའོ། 
།དེ་ལ་གཉེན་པོས་སྤོང་བ་ན་[^892K]དབྱེན་མི་བྱེད་[^893K]ཅིང་རྣམ་པར་ཐོ་མི་འཚམས་བ་[^894K]ལ་ཞུགས་པ་སྟེ། 
སྒྲུབ་པ་གང་གིས་[^895K]གཞན་དག་ལ་ཕན་པ་མ་ཡིན་པའི་དབྱེན་མི་བྱེད་པ་སྟེ། 
གང་གི་ཕྱིར་སེམས་ཅན་རྣམས་ལ་དབྱེན་མི་བྱེད་ཅིང་རྣམ་པར་མི་འཚེ་བ་ལ་ཞུགས་པ་ཞེས་གསུངས་པའོ། 
།འབྲས་བུ་ནི་ཀུན་དུ་སྤྱོད་པ་སྟེ། 
དེ་ལས་ལྡོག་པ་[^896K]ནི་འབྲས་བུ་སྤོང་བའོ། 
།འབྲས་བུ་ཀུན་དུ་སྤྱོད་པ་དེ་ཡང་ཕྱོགས་དང་། 
ལས་དང་། 
བསམ་པ་དང་། 
རབ་ཏུ་དབྱེ་བས་ཡོངས་སུ་བསྟན་ཏེ། 
གང་ལས་ཐོས་ནས་གང་ལ་བརྗོད་པ་དེ་ནི་ཕྱོགས་རྣམ་པ་གཉིས་སོ། 
།ལེན་པ་དང་། 
བརྗོད་པ་ནི་ལས་སོ། 
།དབྱེ་བའི་ཕྱིར་ཞེས་བྱ་བ་ནི་བསམ་པ་སྟེ་གང་གི་ཕྱིར་དེས་དེ་དག་དབྱེ་བའི་ཕྱིར་ཚུ་བི་ལས་ཐོས་ནས་ཕ་བིར་སྙོད་པ་[^897K]མ་ཡིན། 
དེ་དག་དབྱེ་བའི་ཕྱིར་ཕ་བི་ལས་ཐོས་ནས་ཚུ་བི་ལ་སྙོད་པ་[^898K]མ་ཡིན་ཏེ་ཞེས་གསུངས་པའོ། 
།རབ་ཏུ་དབྱེ་བ་ནི་འབྱེད་པ་དང་། 
བསམ་པ་དང་ལས་སུ་རིག་པར་བྱའོ། 
།འབྱེད་པ་ནི་རྣམ་པ་གཉིས་ཏེ། 
སྔོན་མ་བྱེ་བ་དང་། 
སྔོན་བྱེ་བ་ལའོ། 
།དེའི་གཉེན་པོར་འདུས་པ་རྣམས་མི་འབྱེད་ཅིང་བྱེ་བ་རྣམས་ལ་ཡང་མི་སྣོན་ཏེ་ཞེས་གསུངས་པའོ། 
།བསམ་པ་ཡང་རྣམ་པ་གཉིས་ཏེ། 
འདུམ་པ་ལ་མི་དགའ་བ་དང་། 
མི་འདུམ་པ་ལ་མངོན་པར་དགའ་བ་སྟེ། 
དེའི་གཉེན་པོར་མི་འདུམ་པ་ལ་མི་དགའ་ཞིང་འདུམ་པ་ལ་མོས་པ་ཡིན་པས་[^899K]ཞེས་གསུངས་སོ། 
།ལས་ཀྱང་བདེན་པ་དང་། 
བརྫུན་པའི་དོན་ཐ་དད་པའི་ཚིག་གིས་[^900K]རྣམ་པ་གཉིས་ཏེ། 
ཆུང་བ་དང་ཆེ་བའོ། 
།དེའི་གཉེན་པོར་བདེན་ནམ་བརྫུན་ཡང་རུང་མི་འདུམ་པར་བྱ་བའི་ཚིག་མི་སྨྲའོ་ཞེས་གསུངས་སོ། 
།ཚིག་རྩུབ་པོ་སྤང་བའི་[^901K]དབང་དུ་བྱས་ནས། 
སྤོང་བ་རྣམ་པ་གཉིས་ཡོངས་སུ་[^902K]བསྟན་ཏེ། 
འབྲས་བུ་སྤོང་བ་དང་། 
གཉེན་པོ་སྤོང་བའོ། 
།དེ་ལ་འབྲས་བུ་ནི་ཀུན་དུ་སྤྱོད་པ་སྟེ། 
ཞེར་འདེབས་པ་དང་། 
བརླང་བ་དང་། 
གཞན་ལ་གནོད་པ་དང་། 
གཞན་གྱི་མཚང་འདྲུ་བ་སྟེ། 
གཞན་གྱི་མཚང་འདྲུ་བ་ནི་གང་གིས་ཕ་རོལ་འཁྲུག་པར་བྱེད་པའོ། 
།འདི་དག་ནི་བརྗོད་པའི་མཚམས་སྦྱར་བ་ཡིན་པར་རིག་པ་སྟེ། 
སྔ་ཕྱི་རྣམ་གྲངས་སུ་གཏོགས་པའི་ཚིག་ཅེས་བྱ་བའི་ཐ་ཚིག་གོ། 
།དེ་ཡང་ཚོགས་པར་མི་འབྱུང་བ་མངོན་སུམ་དང་། 
ལྐོག་ན་རྒྱུན་དུ་སྦྱོར་བ་[^903K]ནི་གང་གི་ཕྱིར། 
གྲོང་མིའི་ཚིག་དང་། 
མ་རབས་ཀྱི་[^904K]ཚིག་ངོར་བརྗོད་པ་དང་། 
ཚིག་མི་བརྗོད་པ་ཞེས་གསུངས་པའོ། 
།དེ་ལ་མངོན་སུམ་དང་། 
རྒྱུན་དུ་འབྱུང་བ་ནི་ཆེ་བའོ། 
།ལྐོག་ན་བརྗོད་པ་རྒྱུན་དུ་མི་འབྱུང་བ་ནི་[^905K]ཆུང་བའོ། 
།དེ་བརྗོད་ན་ཚུལ་ཁྲིམས་དང་འགལ་བ་དང་། 
གཞན་དག་ལ་སྡུག་བསྔལ་བསྐྱོད་པར་[^906K]འགྱུར་ཞིང་། 
དེས་གཞན་འཁྲུག་པར་འགྱུར་ཏེ། 
གང་གི་ཚེ་བརྫུན་དང་རྣར་མི་སྙན་པ་ཞེས་གསུངས་པའོ། 
།གནོད་པར་བྱེད་པའི་རྒྱུ་དང་། 
ཕྲག་དོག་ལས་བྱུང་བའི་ཕྱིར་ཚུལ་ཁྲིམས་དང་འགལ་ཏེ། 
གང་གི་ཕྱིར་ཁྲོ་ཞིང་རྔམ་པ་ལས་བྱུང་བ་ཞེས་གསུངས་པའོ། 
།གཞན་གྱི་མཚང་འདྲུ་བར་བྱེད་པ་ན་གནོད་པ་རྣམ་པ་གཉིས་བྱེད་དེ། 
དེ་དག་དང་ཁོན་མ་བྱུང་བ་འབྱིན་པས་ཐོས་པ་དང་། 
དྲན་པའི་དུས་ན་མི་སྙན་པ་དང་། 
ཡིད་ལ་མི་འཐད་པ་གཉིས་ཀྱི་[^907K]སྙིང་དང་། 
སེམས་མི་དགའ་བར་བྱེད་པའི་ཕྱིར་རོ། 
།དགའ་བ་བསྐྱེད་པ་[^908K]མེད་པར་བྱེད་པ་ནི་བདག་མི་ཕྱོགས་པ་དང་། 
གཞན་དག་ཀྱང་མི་ཕྱོགས་པར་བྱེད་པ་དེ། 
གང་གི་ཕྱིར་མི་སྙན་པ་དང་། 
ཡིད་ལ་མི་འཐད་པས་སྙིང་ན་བར་བྱེད་པ་དང་། 
ཡིད་གདུང་བར་བྱེད་པ་དང་། 
རང་གི་སེམས་ཀྱི་རྒྱུད་དང་། 
གཞན་གྱི་སེམས་ཀྱི་རྒྱུད་མ་རུང་བར་བྱེད་པའི་ཚིག་ཅེས་གསུངས་པའོ། 
།དེ་ལས་ལྡོག་པ་ནི་འབྲས་བུ་སྤོང་བའོ། 
།གཉེན་པོས་སྤོང་བ་ནི་འཇམ་པོར་སྨྲ་བ་ཉིད་དོ། 
།དེ་ཡང་རྣམ་པ་གཉིས་ཏེ། 
གྱ་ཚོམ་མ་ཡིན་པ་དང་། 
མངོན་པར་འདོད་པར་བྱ་བ་སྟེ། 
གང་གི་ཕྱིར་མཉེན་པ་[^909K]དང་ཡིད་ལ་འཐད་པ་དང་ཞེས་གསུངས་པའོ། 
།དེ་ལ་གྱ་ཚོམ་མ་ཡིན་པ་ནི་ཚུལ་ཁྲིམས་ཀྱི་ཡན་ལག་ཏུ་གཏོགས་པའི་ཕྱིར་ཏེ། 
བརྫུན་མ་ཡིན་པས་སྡོམ་པའི་རྒྱུན་མི་འཆད་པའི་ཕྱིར་རོ། 
།མངོན་པར་འདོད་པར་བྱ་བ་དེ་ནི་མངོན་པར་མཐོ་བ་དང་། 
མྱ་ངན་ལས་འདས་པའི་གྲོང་ཁྱེར་དང་མཐུན་པས་བདེ་བ་[^910K]ཡིད་དུ་འོང་བ་དང་། 
ཕན་པ་ཡིད་དུ་འོང་བ་དང་། 
ཡིད་དུ་འོང་བ་གཉིས་ཀྱི་ཕྱིར་ཏེ། 
གང་གི་ཕྱིར་བརྫུན་མ་ཡིན་པ་དང་། 
རྣར་སྙན་པ་དང་། 
སྙིང་ལ་འབབ་པ་དང་། 
གྲོང་ཁྱེར་པ་ཞེས་གསུངས་པའོ། 
།དེ་ཡང་མཛའ་བ་དང། 
མི་མཛའ་བ་དང་། 
སྐྱེ་བོ་ཐ་མལ་པས་ཐོས་པ་དང་། 
དྲན་པའི་དུས་ན་འདོད་པ་སྟེ། 
གང་གི་ཕྱིར་སྐྱེ་བོ་མང་པོ་དགའ་བ་དང་། 
སྐྱེ་བོ་མང་པོ་[^911K]ཡིད་ལ་འབབ་པ་ཞེས་གསུངས་པའོ། 
།དེ་ལྟར་གྱུར་པ་དེ་དོན་རྣམ་པ་གཉིས་བྱེད་དེ། 
ཏིང་ངེ་འཛིན་འགྲུབ་པས་མཆོག་ཏུ་དགའ་བའི་བདེ་བ་སྐྱེད་པའི་[^912K]ཕྱིར་གཞན་དག་ལ་ཁོན་མ་བྱུང་བ་མི་འབྱིན་པ་དང་། 
བདག་ཀྱང་མངོན་དུ་ཕྱོགས་ལ་གཞན་ཡང་མངོན་དུ་ཕྱོགས་པར་བྱེད་པའི་ཕྱིར། 
དགའ་བ་མ་སྐྱེས་པ་བསྐྱེད་པ་སྟེ། 
གང་གི་ཕྱིར་ཡིད་དགའ་བར་བྱེད་པ་དང་། 
ཡིད་ཚིམ་པར་བྱེད་པས་རང་གི་སེམས་ཀྱི་རྒྱུད་དང་། 
གཞན་གྱི་སེམས་ཀྱི་རྒྱུད་དང་བར་བྱེད་པ་ཞེས་གསུངས་པའོ། 
།ཚིག་འཁྱལ་པ་སྤོང་བའི་དབང་དུ་བྱས་ནས་གཉེན་པོས་[^913K]སྤོང་བ་དང་། 
འབྲས་བུ་སྤོང་བ་ཡོངས་སུ་བསྟན་ཏོ། 
།གཉེན་པོ་ནི་ཕན་ཚུན་སྨྲ་བར་བྱ་བའི་དབང་དུ་བྱས་ནས། 
གླེང་བར་སྦྱོར་བའི་ཚེ་ལན་འདེབས་པར་གློན་པའི་ཚིག་དང་། 
གང་གི་ཚེ་མི་དགེ་བའི་གནས་ལས་བསླང་སྟེ། 
དགེ་བའི་གནས་ལ་འཇོག་ནུས་པར་མཐོང་བ་དེའི་ཚེ་སྨྲ་བ་སྟེ། 
གང་གི་ཕྱིར་ལན་ལེགས་པར་གློན་པའི་ཚིག་དང་། 
དུས་སུ་སྨྲ་བ་ཞེས་གསུངས་པའོ། 
།ཕྱིན་ཅི་མ་ལོག་པའི་ཚིག་ནི་གང་གི་ཕྱིར་ཡང་དག་པར་སྨྲ་བ་ཞེས་གསུངས་པའོ། 
།ཕན་ཚུན་གདམས་ངག་རྗེས་སུ་བསྟན་པའི་དབང་དུ་བྱས་ནས་གདམས་ངག་ལ་སྦྱོར་བའི་ཚེ། 
དོན་གྱི་ཚིག་དང་། 
ཆོས་ཀྱི་ཚིག་ནི་གང་གི་ཕྱིར་དོན་སྨྲ་བ་དང་ཆོས་སྨྲ་བ་ཞེས་གསུངས་པའོ། 
།ཕན་ཚུན་ལྟུང་བ་ལས་འབྱིན་པའི་དབང་དུ་བྱས་ནས། 
རྩོད་པ་ཞི་བར་བྱེད་པར་སྦྱོར་བའི་ཚེ་རིགས་པར་[^914K]སྨྲ་བ་དང་། 
ལུང་སྨྲ་བ་ནི་གང་གི་ཕྱིར་[^915K]འདུལ་བར་[^916K]སྨྲ་བ་ཞེས་གསུངས་པའོ། 
།སྡུད་པར་འགྱུར་བའི་ཚིག་གིས་ཆོས་སྟོན་པས་སྡུད་པར་སྦྱོར་བ་དང་། 
མཉན་པར་འོས་པའི་སྤྱོད་ལམ་གྱིས་[^917K]གནས་པ་རྣམས་ལ་སྨྲ་བ་དང་། 
གླེང་བསླང་བ་དང་བཅས་པར་སྨྲ་བ་ནི་གང་གི་ཕྱིར་བཟོད་པ་དང་ལྡན་པ་དང་། 
དུས་དང་རྨང་དང་བཅས་པའི་ཚིག་སྨྲ་བ་ཡིན་ཞེས་གསུངས་པའོ། 
།འབྲས་བུ་ནི་ཀུན་དུ་སྤྱོད་པ་སྟེ། 
ཆུང་བ་དང་ཆེ་བའོ། 
།དེ་ལས་ལྡོག་པ་ནི་འབྲས་བུ་སྤོང་བ་སྟེ། 
ཆུང་བ་དང་ཆེ་བ་ཉིད་ནི་གང་གི་ཕྱིར་དེ་ཐ་ན་བཞད་གད་དུ་བྱ་བའི་ཚིག་ཡོངས་སུ་སྤང་བར་བྱ་བ་ཡང་ཡོངས་སུ་སྤོང་ན་ཚིག་གིས་[^918K]རྣམ་པར་གཡེངས་པ་[^919K]ལྟ་ཅི་སྨོས་ཞེས་གསུངས་པའོ། 
།བརྣབ་སེམས་མེད་པ་ནི་དངོས་པོ་དང། 
རང་བཞིན་དང་། 
རབ་ཏུ་དབྱེ་བ་དང་། 
རྣམ་པ་གསུམ་གྱིས་ཡོངས་སུ་བསྟན་ཏོ། 
།དངོས་པོ་ཡང་ཡོངས་སུ་གཟུང་བ་དང་རང་བཞིན་ནོ། 
།ཡོངས་སུ་གཟུང་བའང་རྣམ་པ་གཉིས་ཏེ། 
བདག་གིར་བྱས་པས་ཡོངས་སུ་བཟུང་བ་དང་སྤྱོད་པས་ཡོངས་སུ་བཟུང་བ་[^920K]སྟེ་གང་གི་ཕྱིར་དེ་གཞན་གྱི་[^921K]ནོར་དང་གཞན་གྱི་འདོད་པ་ཞེས་གསུངས་པའོ། 
།རང་བཞིན་ཡང་རྣམ་པ་གཉིས་ཏེ། 
ཟོང་གི་དངོས་པོ་འགྲོན་[^922K]བུ་དང་། 
གསེར་ལ་སོགས་པ་དང་། 
ཡོངས་སུ་སྤྱད་པ་སྟེ་གང་གི་ཕྱིར་གཞན་གྱི་རྫས་དང་ཡོ་བྱད་ཅེས་གསུངས་པའོ། 
།བརྣབ་སེམས་མེད་པའི་རང་བཞིན་ནི་གཉེན་པོ་གང་གིས་བརྣབ་སེམས་མི་བསྐྱེད་པ་[^923K]སྟེ། 
གང་གི་ཕྱིར་བརྣབ་སེམས་མི་སྐྱེད་ཅེས་གསུངས་པའོ། 
།དེའི་རབ་ཏུ་དབྱེ་བ་ནི་བརྣབ་སེམས་རྣམ་པ་གསུམ་གྱི་[^924K]གཉེན་པོར་རིག་པར་བྱ་སྟེ། 
བརྣབ་སེམས་རྣམ་པ་གསུམ་ནི་བསླང་བའི་སྒོ་དང་། 
ཐོབ་པར་སྨོན་པའི་སྒོ་དང་། 
རྐུ་བའི་སྒོ་ནས་འབྱུང་བ་སྟེ། 
དེའི་གཉེན་པོར་འདོད་པར་མི་བྱེད་ཅིང་མི་སྨོན་ཆགས་པའི་སེམས་མི་བསྐྱེད་དོ་ཞེས་བྱ་བ་གསུངས་པའོ། 
།དེ་ལྟར་གོང་མ་གཉིས་ནི་ཆུང་བའོ། 
།གསུམ་པ་ནི་ཆེ་བའོ། 
།གནོད་སེམས་མེད་པ་ནི་མི་མཐུན་པའི་ཕྱོགས་ཀྱི་གཉེན་པོར་སེམས་ཅན་རྣམ་པ་ལྔ་ལ་ཡོངས་སུ་བསྟན་ཏེ། 
གནོད་པར་བྱེད་པ་རྣམས་[^925K]ལ་ནི་གང་གི་ཕྱིར་བྱམས་པའི་སེམས་ཞེས་གསུངས་པའོ། 
།ཉེས་པར་སྤྱད་པ་སྤྱོད་པ་རྣམས་ལ་ནི་གང་གི་ཕྱིར་ཕན་པའི་སེམས་ཞེས་གསུངས་པའོ། 
།སྡུག་བསྔལ་ཞིང་སློང་བ་རྣམས་ལ་ནི་གང་གི་ཕྱིར་སྙིང་རྗེའི་སེམས་དང་བདེ་བའི་སེམས་ཞེས་གསུངས་པའོ། 
།བདེ་བའི་[^926K]ཕྲག་དོག་བྱེད་པ་རྣམས་ལ་ནི་གང་གི་ཕྱིར་འཇམ་པའི་སེམས་ཞེས་གསུངས་པའོ། 
།བྱང་ཆུབ་ཀྱི་སེམས་ཡོངས་སུ་བཟུང་བ་[^927K]རྩོལ་བ་ཤིན་ཏུ་མང་པོས་སྒྱིད་ལུག་པའི་དངོས་པོ་རྣམས་ལ་ནི་གང་གི་ཕྱིར་སྐྱེ་བོ་ཐམས་ཅད་ལ་ཕན་འདོགས་པའི་སེམས་དང་ལྡན་པ་ཞེས་གསུངས་པའོ། 
།མི་མཐུན་པའི་ཕྱོགས་ནི་རྣམ་པ་དྲུག་གོ། 
།དེ་ནི་བྱམས་པ་ལ་སོགས་པའི་སེམས་ལ་[^928K]བྱེ་བྲག་མེད་པར་ཤེས་པར་བྱའི། 
རེ་རེ་ལ་ནི་མ་ཡིན་པར་བསྟན་ཏེ། 
གང་གི་ཁོན་མ་བྱུང་བ་འབྱིན་པ་དང་། 
གང་གིས་བྱུང་བའི་རྗེས་སུ་འབྲང་བའམ། 
འཕེལ་བར་བྱེད་པའམ། 
གང་གིས་[^929K]རང་གི་སེམས་ཀྱི་རྒྱུད་ལ་དགེ་བའི་ལོ་ཏོག་མ་སྐྱེས་པ་མི་སྐྱེད་ཅིང་སྐྱེས་པ་[^930K]ཡང་ཡོངས་སུ་འགྲིབ་པར་བྱེད་པ་དང་། 
གང་གིས་མི་དགེ་བ་མ་སྐྱེས་པ་སྐྱེད་ཅིང་། 
སྐྱེས་པ་ཡང་འཕེལ་བར་བྱེད་པ་དང་། 
གང་གིས་[^931K]གཞན་གྱི་སེམས་ཀྱི་རྒྱུད་ལ་མི་སྡུག་པ་མ་སྐྱེས་པ་སྐྱེད་ཅིང་སྐྱེས་པ་ཡང་འཕེལ་བར་བྱེད་པ་དང་། 
གང་གིས་སྡུག་པ་མ་སྐྱེས་པ་མི་སྐྱེད་ཅིང་སྐྱེས་པ་ལ་ཡང་རྗེས་སུ་མི་སེམས་པ་སྟེ། 
དེ་ནི་ཁྲོ་བ་དང་། 
ཁོན་དུ་འཛིན་པ་དང་། 
ཐ་བ་དང་། 
དྲི་མ་དང་། 
གནོད་སེམས་དང་། 
ཁོང་ཁྲོ་བ་སྔོན་དུ་འགྲོ་བ་གང་དག་ཡིན་པ་དེ་དག་སྤངས་ཏེ་ཞེས་བྱ་བའི་ཚིག་དེ་དག་དང་གོ་རིམས་བཞིན་དུ་བསྟན་པར་རིག་པར་བྱའོ། 
།ཁྲོ་བ་ལ་སོགས་པ་དེ་དག་ནི་ཉེས་པར་སྤྱོད་པ་གཞན་གྱི་[^932K]སྔོན་དུ་འགྲོ་བ་ཡིན་ཏེ། 
དེ་བས་ན་སྔོན་དུ་འགྲོ་བ་དག་ཅེས་བྱའོ། 
།དེ་དག་སྤངས་ན་གཞན་གྱི་སེམས་ཀྱང་དེ་ནི་བྱམས་པ་དང་ལྡན་པ་ཉིད་སེམས་དེ་[^933K]གང་གི་ཕྱིར་བྱམས་པ་དང་ལྡན་པ་གང་དག་ཡིན་པ་དེ་དག་ལ་རྟོགས་པ་[^934K]ཡིན་ནོ་ཞེས་གསུངས་པའོ། 
།ཡང་དག་པའི་ལྟ་བ་ནི་ལྟ་བ་རྣམ་པ་བདུན་གྱི་[^935K]གཉེན་པོར་ཡོངས་སུ་བསྟན་ཏེ། 
ལྟ་བ་རྣམ་པ་བདུན་ནི་ཐེག་པ་གཞན་ལ་ལྟ་བ་དེའི་གཉེན་པོར་ཡང་དག་པའི་ལམ་ལ་གནས་ཞེས་བྱ་བ་གསུངས་སོ། 
།ཡོངས་སུ་རྟོགས་པ་[^936K]བཟང་པོ་མ་ཡིན་པའི་ལྟ་བ་དང་། 
ཚུལ་ཁྲིམས་ཙམ་གྱིས་རྣམ་པར་དག་པར་ལྟ་བ་དེའི་གཉེན་པོར་དགེ་མཚན་དང་། 
བཀྲ་ཤིས་རྣམ་པ་སྣ་ཚོགས་དང་། 
ཚུལ་ཁྲིམས་ངན་པའི་ལྟ་བ་དང་བྲལ་བ་ཞེས་གསུངས་པའོ། 
།དེ་ལ་ཚུལ་ཁྲིམས་ཙམ་གྱིས་རྣམ་པར་དག་པ་[^937K]ལྟ་བ་ནི་བདག་ཏུ་ལྟ་བ་མཆོག་ཏུ་འཛིན་པའི་ཚུལ་ཁྲིམས་ཡིན་པར་རིག་པར་བྱའོ། 
།བདག་གི་མཆོག་ཏུ་འཛིན་པའི་ལྟ་བ་དེའི་གཉེན་པོར་ལྟ་བ་དྲང་ཞེས་གསུངས་[^938K]སོ། 
།འཆང་བའི་ལྟ་བ་དང་། 
བརྫུན་དུ་བརྗོད་པའི་ལྟ་བ་དེའི་གཉེན་པོར་གཡོ་མེད་ལ་སྒྱུ་[^939K]མེད་པས་ཞེས་བྱ་བ་གསུངས་སོ། 
།འཇིག་རྟེན་པའི་མ་དག་པའི་ལྟ་བ་དེའི་གཉེན་པོར་སངས་རྒྱས་དང་། 
ཆོས་དང་། 
དགེ་འདུན་ལ་བསམ་པ་ངེས་པ་ཡིན་ནོ་ཞེས་བྱ་བ་གསུངས་སོ། 
།དེ་ལྟར་རྣམ་པ་ཐམས་ཅད་སྤངས་པའི་ཚུལ་ཁྲིམས་ཡོངས་སུ་བསྟན་ནས། 
རྟག་ཏུ་རྒྱུན་མི་འཆད་པར་རྗེས་སུ་སྲུང་བས་དེ་ཉིད་ཀྱི་སྐྱོན་མེད་པ་ཡོངས་སུ་སྟོན་ཏེ། 
གང་གི་ཕྱིར་དེ་དགེ་བ་བཅུའི་ལས་ཀྱི་ལམ་འདི་དག་རྟག་ཏུ་རྒྱུན་མི་འཆད་པར་སྲུང་[^940K]ཞེས་བྱ་བ་གསུངས་སོ། 
།འདི་ལྟ་སྟེ་རྣམ་པ་ཐམས་ཅད་དང་། 
སྐྱོན་མེད་པས་ནི་དེ་ལྟར་རང་བཞིན་གྱི་[^941K]ཚུལ་ཁྲིམས་ཉིད་ཡོངས་སུ་བསྟན་པ་ཡིན་ནོ། 
།དེའི་འོག་ཏུ་དགེ་བའི་ཆོས་སྡུད་པའི་ཚུལ་ཁྲིམས་རྣམ་པར་དག་པ་ཡོངས་སུ་བསྟན་པའི་ཕྱིར་སེམས་ཀྱི་བསམ་པ་མངོན་པར་སྒྲུབ་པ་ལ་སོགས་པའི་རིམ་པ་སྟོན་ཏེ། 
འདི་ལྟར་སེམས་ཅན་གྱི་བསམ་པ་མངོན་པར་བསྒྲུབ་[^942K]སྟེ། 
སེམས་ཅན་རྣམས་ཀྱི་ངན་སོང་དང་། 
ངན་འགྲོ་དང་། 
རྣམ་པར་ལྟུང་བ་ཡོད་པ་གང་ཡང་རུང་སྟེ། 
དེ་དག་ཐམས་ཅད་མི་དགེ་བ་བཅུའི་ལས་ཀྱི་ལམ་རྣམས་ཡང་དག་པར་བླངས་པའི་རྒྱུ་ལས་བྱུང་གི[^943K]། 
།བདག་གིས་ནི་འདི་ལྟར་བདག་ཉིད་ཡང་དག་པར་སྒྲུབ་པ་ལ་[^944K]གནས་ཏེ། 
གཞན་དག་ཀྱང་ཡང་དག་པར་སྒྲུབ་པ་ལ་དགོད་པར་བྱའོ། 
།དེ་ཅིའི་ཕྱིར་ཞེ་ན། 
འདི་ནི་གནས་མ་ཡིན་ཞིང་གོ་སྐབས་མེད་དེ། 
གང་བདག་[^945K]ལོག་པར་སྒྲུབ་པ་ལ་གནས་ཤིང་། 
གཞན་དག་ཡང་དག་པར་སྒྲུབ་པ་ལ་དགོད་པར་བྱ་བ་འདི་ནི་གནས་མེད་དོ་སྙམ་ནས་ཞེས་བྱ་བ་དེ་ལ་ངན་སོང་དང་། 
ངན་འགྲོ་དང་། 
ལོག་པར་ལྟུང་བ་གདགས་པ་ནི་དོན་རྣམ་པ་གསུམ་གྱིས་རིག་པར་བྱ་སྟེ། 
ཉེས་པར་སྤྱོད་པས་འགྲོ་བའི་དོན་དང་། 
སྡུག་བསྔལ་གྱི་[^946K]གནས་ལུས་མངོན་པར་འགྲུབ་པའི་[^947K]དོན་དང་། 
གནོད་པ་སྣ་ཚོགས་སུ་རྟག་ཏུ་ལྟུང་བའི་དོན་ཏོ། 
།ཁ་ན་མ་ཐོ་བ་དང་། 
གྲངས་དང་། 
འབྲས་བུ་ཐོབ་པར་བྱེད་པས་བསྡུས་པའི་ཕྱིར་མི་དགེ་བ་བཅུའི་ལས་ཀྱི་ལམ་གྱི་[^948K]ཚིག་ཏུ་རིག་པར་བྱའོ། 
།དེ་ལ་ཁ་ན་མ་ཐོ་བ་དང་། 
གྲངས་དང་། 
འབྲས་བུ་ཐོབ་པར་བྱེད་པས་བསྡུས་པའི་ཕྱིར་མི་དགེ་བ་བཅུའི་ལས་ཀྱི་ལམ་དུ་བསྟན་པར་རིག་པར་བྱ་ཞེས་བྱ་བ་ལ། 
ཁ་ན་མ་ཐོ་བས་བསྡུས་པའི་ཕྱིར་མི་དགེ་བ་ཞེས་བྱ་བ་སྟེ། 
ཁ་ན་མ་ཐོ་བ་ནི་འབྲས་བུ་ངན་སོང་དང་། 
ངན་འགྲོ་དང་། 
རྣམ་པར་ལྟུང་བ་རྣམས་སྨད་པའི་ཕྱིར་རོ། 
།གྲངས་ཀྱིས་བསྡུས་པའི་ཕྱིར་བཅུ་ཞེས་བྱའོ། 
།འབྲས་བུ་ཐོབ་པར་བྱེད་པས་བསྡུས་པའི་ཕྱིར་ལས་ཀྱི་ལམ་རྣམས་ཤེས་པར་བྱའོ། 
།ཡང་དག་པར་བླངས་པའི་རྒྱུས་ཞེས་བྱ་བ་ལ། 
ཡང་དག་པར་བླངས་པ་ནི་ཀུན་དུ་སྤྱོད་པའོ། 
།དེ་ལྟར་རྒྱུ་མེད་པ་དང་མི་འདྲ་བའི་རྒྱུ་བསལ་[^949K]ཏེ། 
ལས་བདག་གིར་[^950K]བྱ་བ་ཉིད་ཡིན་པར་རྟོགས་ནས་སེམས་ཅན་ལོག་པར་སྒྲུབ་པ་ལ་གནས་པ་རྣམས་བདག་ཉིད་དེ་འདྲ་བས་ནི་དེ་དང་འབྲལ་[^951K]མི་ནུས་པར་རིག་ནས་དེ་དག་ཡོངས་སུ་བསྐྱབ་པའི་ཕྱིར་བདག་མངོན་པར་སྤྲོའོ། 
།དེའི་འོག་ཏུ་མི་མཐུན་པའི་ཕྱོགས་དང་། 
གཉེན་པོར་གྱུར་པ་འབྲས་བུ་དང་བཅས་པའི་ལས་ཀྱི་ལམ་རྣམས་དང་། 
དགེ་བའི་ལས་ཀྱི་ལམ་གོང་ནས་གོང་དུ་རྣམ་པར་དག་པ་འབྲས་བུ་དང་བཅས་པ་ལ་རབ་ཏུ་བརྟགས་ནས། 
མཆོག་མངོན་པར་སྒྲུབ་པར་སྦྱོར་བར་འདོད་པས། 
དགེ་བའི་ཆོས་སྡུད་པའི་ཚུལ་ཁྲིམས་རྣམ་པར་དག་པས་[^952K]སྒྲུབ་པར་བྱེད་དེ། 
གང་གི་ཕྱིར་དེ་འདི་ལྟར་རྣམ་པར་སྤྱོད་དེ། 
མི་དགེ་བ་བཅུའི་ལས་ཀྱི་ལམ་འདི་དག་ཡང་དག་པར་བླངས་པའི་རྒྱུས་སེམས་ཅན་དམྱལ་བ་དང་། 
དུད་འགྲོའི་སྐྱེ་གནས་དང་། 
གཤིན་རྗེའི་འཇིག་རྟེན་གྱི་འགྲོ་བ་རྣམས་ཡོད་པར་གྱུར་ཏོ། 
།དགེ་བ་བཅུའི་ལས་ཀྱི་ལམ་རྣམས་ཡང་དག་པར་བླངས་པའི་རྒྱུས་ནི་ལྷ་དང་མིར་སྐྱེ་བ་ལ་སོགས་པ་སྲིད་པའི་རྩེ་མོའི་བར་དུ་སྐྱེ་བ་ཡོད་པར་གྱུར་ཏོ[^953K]། 
།དེའི་གོང་དུ་དགེ་བ་བཅུའི་ལས་ཀྱི་ལམ་འདི་དག་ཉི་ཚེ་བའི་སེམས་དང་། 
ཁམས་གསུམ་པས་[^954K]སྐྲག་པའི་ཡིད་དང་། 
སྙིང་རྗེ་ཆེན་པོ་མེད་པ་དང་། 
གཞན་ལས་ཐོས་པའི་རྗེས་སུ་འགྲོ་སྟེ། 
སྒྲའི་རྗེས་སུ་འབྲང་བས་ཤེས་རབ་ཀྱི་རྣམ་པས་ཡོངས་སུ་བསྒོམས་ན་ཉན་ཐོས་ཀྱི་ཐེག་པ་འགྲུབ་པར་བྱེད་དོ་ཞེས་གསུངས་པ་སྟེ། 
ཤེས་རབ་ཀྱི་རྣམ་པ་ནི་འདིར་བདེན་པའི་རྣམ་པ་ཡིན་པར་རིག་པར་བྱ་སྟེ། 
ངན་འགྲོ་རྣམས་ནི་སྡུག་བསྔལ་ལོ། 
།མི་དགེ་བའི་ལས་ཀྱི་ལམ་རྣམས་ནི་ཀུན་འབྱུང་བའོ། 
།དེ་སྤངས་པ་ནི་འགོག་པའོ། 
།དེའི་གཉེན་པོ་ནི་ལམ་མོ། 
།བདེ་འགྲོ་ནི་སྡུག་བསྔལ་བའོ། 
།དགེ་བའི་ལས་ཀྱི་ལམ་རྣམས་ནི་ཀུན་འབྱུང་བའོ། 
།བག་ལ་ཉལ་སྤངས་པ་ནི་འགོག་པའོ། 
།དེའི་གཉེན་པོ་ནི་ལམ་མོ། 
།ཤེས་རབ་ཀྱི་རྣམ་པར་ཡོངས་སུ་བསྒོམ་པར་[^955K]འདྲ་བ་ལ་ཉན་ཐོས་རྣམས་ཀྱི་ཐེག་པ་ནི་རྒྱུ་བསགས་པ་དང་། 
འཇིག་པ་[^956K]དང་། 
མི་ལྟ་བ་དང་། 
རྟེན་དང་། 
དམིགས་པ་དང་། 
རྣམ་པ་ལྔས་ཐ་དད་པར་བསྟན་ཏོ། 
།དེ་དག་ལས་ཉི་ཚེ་བ་ཉན་ཐོས་ཀྱི་ཐེག་པའི་སེམས་ཅན་ནི་རྒྱུ་ཡིན་ཏེ། 
དགེ་བའི་རྩ་བ་དཔག་ཏུ་ཡོད་པ་མངོན་པར་སྒྲུབ་པའི་སྐབས་ཡིན་པའི་ཕྱིར་དང་། 
བདག་གི་དོན་འབའ་ཞིག་བྱེད་པའི་ཕྱིར[^957K]། 
གང་གི་ཕྱིར་ཉི་ཚེ་བའི་སེམས་ཞེས་གསུངས་པའོ། 
།སྡུག་བསྔལ་གྱིས་འཇིགས་པ་ནི་གང་གི་ཕྱིར་ཁམས་གསུམ་པས་སྐྲག་པའི་ཡིད་ཅེས་གསུངས་པའོ། 
།སེམས་ཅན་[^958K]རྣམས་ལ་མི་ལྟ་བ་ནི་གང་གི་ཕྱིར་སྙིང་རྗེ་ཆེན་པོ་མེད་པ་ཞེས་གསུངས་པའོ། 
།སློབ་དཔོན་གྱི་[^959K]མན་ངག་ནི་རྟེན་ཏོ། 
།སྒྲ་ནི་དམིགས་པའོ། 
།སྒྲ་ནི་གང་ཞེ་ན། 
བདག་དང་སེམས་ཅན་ལ་སོགས་པར་འདོགས་པ་སྟེ། 
དེ་ལྟར་དེ་དག་སྒྲ་ཙམ་དུ་རྟོགས་ནས་གང་ཟག་ལ་བདག་མེད་པ་ལ་འཇུག་སྟེ། 
གང་གི་ཕྱིར་གཞན་ལས་ཐོས་པའི་རྗེས་སུ་འགྲོ་སྟེ། 
སྒྲའི་རྗེས་སུ་འབྲང་བ་ཞེས་གསུངས་པའོ། 
།རང་སངས་རྒྱས་རྣམས་ཀྱི་ནི་མངོན་པར་རྫོགས་པར་འཚང་རྒྱ་བ་དང་། 
བཤད་པ་ལ་མི་ཕྱོགས་པ་དང་། 
གནས་པ་དང་རྣམ་པ་གསུམ་གྱིས་[^960K]བསྟན་ཏོ། 
།དེ་དག་ནི་སྟོན་པའམ། 
རྗེས་སུ་སྟོན་པ་[^961K]ལ་མ་བརྟེན་པར་[^962K]མངོན་པར་རྫོགས་པར་འཚང་རྒྱ་སྟེ། 
གང་གི་ཕྱིར་གཞན་གྱི་དྲིང་མི་འཇོག་པ་དང་། 
རང་མངོན་པར་རྫོགས་པར་འཚང་རྒྱ་བ་ཞེས་གསུངས་པའོ། 
།ཆོས་སྟོན་པར་མི་འདོད་དེ། 
མི་སྟོན་པ་ནི་གང་གི་ཕྱིར་སྙིང་རྗེ་ཆེན་པོ་དང་ཐབས་ལ་མཁས་པ་མེད་པ་ཞེས་གསུངས་པའོ། 
།རྟེན་ཅིང་འབྲེལ་པར་[^963K]འབྱུང་བ་ལ་གནས་པ་ཤིན་ཏུ་ཆ་ཕྲ་བས་མང་དུ་གནས་པ་ནི་གང་གི་ཕྱིར། 
རྐྱེན་འདི་ཉིད་པ་ཟབ་མོ་ཁོང་དུ་ཆུད་པས། 
ཡོངས་སུ་སྦྱངས་ན་རང་སངས་རྒྱས་ཀྱི་ཐེག་པ་འགྲུབ་པར་བྱེད་དོ་ཞེས་གསུངས་པའོ། 
།རྒྱུ་ཆུང་ངུ་བསགས་པ་དང་། 
སྡུག་བསྔལ་གྱིས་[^964K]འཇིགས་པ་དང་། 
སེམས་ཅན་ལ་མི་ལྟ་བ་ཡང་དེ་དག་ལ་ཡོད་དོ། 
།བྱེ་བྲག་གང་ཡིན་པ་དེ་ནི་བཤད་ཟིན་ཏོ། 
།བྱང་ཆུབ་སེམས་དཔའ་རྣམས་ཀྱི་ནི་རྒྱུ་བསགས་པ་དང་། 
དགོས་པ་དང་། 
དེས་ནུས་པ་དང་། 
ས་དང་རྣམ་པ་བཞིས་བསྟན་ཏེ། 
དགེ་བའི་རྩ་བ་ཐམས་ཅད་མངོན་པར་སྒྲུབ་པའི་སྐབས་ཡིན་པའི་ཕྱིར་དང་། 
སེམས་ཅན་ཐམས་ཅད་ཀྱི་དོན་བྱེད་པའི་སྐབས་ཡིན་པའི་ཕྱིར་ཐེག་པ་ཆེན་པོའི་སེམས་ཤིན་ཏུ་རྒྱས་ཤིང་ཚད་མེད་པ་ནི་རྒྱུ་ཡིན་པར་རིག་པར་བྱ་སྟེ། 
གང་གི་ཕྱིར་དེའི་གོང་དུ་ཤིན་ཏུ་རྒྱ་ཆེ་ཞིང་། 
ཚད་མེད་པའི་སེམས་ཀྱིས་ཡོངས་སུ་སྦྱངས་ནས་[^965K]ཞེས་གསུངས་པའོ། 
།སྡུག་བསྔལ་གྱི་རྒྱུ་དང་། 
སྡུག་བསྔལ་བར་གྱུར་པའི་སེམས་ཅན་རྣམས་ལ་ནི་སྙིང་བརྩེ་བ་དང་། 
སྙིང་རྗེ་བར་རིག་པར་བྱ་སྟེ། 
དེ་དང་[^966K]ལྡན་པས་སེམས་ཅན་གྱི་དོན་ནི་བྱང་ཆུབ་སེམས་དཔའི་དགོས་པ་ཡིན་པར་རིག་པར་བྱ་སྟེ། 
གང་གི་ཕྱིར་སྙིང་བརྩེ་བ་དང་སྙིང་རྗེ་དང་ལྡན་པ་ཞེས་གསུངས་པའོ། 
།དེ་[^967K]ནུས་པ་ནི་བསྡུ་བའི་དངོས་པོ་བཞི་པོ་དག་སྟེ། 
གང་གི་ཕྱིར་ཐབས་ལ་མཁས་པས་བསྡུས་པ་[^968K]ཞེས་གསུངས་པའོ། 
།ས་ནི་རྣམ་པ་གསུམ་སྟེ། 
ལྷག་པའི་བསམ་པ་དག་པའི་ས་ནི་སྨོན་ལམ་ཆེན་པོ་བཅུས་རབ་ཏུ་ཕྱེ་བ་ཡིན་ཏེ། 
གང་གི་ཕྱིར་སྨོན་ལམ་ཆེན་པོ་ཤིན་ཏུ་བཏབ་པ་ཞེས་གསུངས་པའོ། 
།ཕྱིར་མི་ལྡོག་པའི་ས་ནི་གང་ཐོབ་ནས། 
ཞི་བར་གནས་ཀྱང་སེམས་ཅན་རྣམས་ཡོངས་སུ་མི་གཏོང་བ་[^969K]སྟེ། 
གང་གི་ཕྱིར་སེམས་ཅན་ཐམས་ཅད་ཡོངས་སུ་མི་གཏོང་བ་ཞེས་གསུངས་པའོ། 
།དབང་བསྐུར་བ་ཆེན་པོའི་ས་ནི་གང་ལ་སངས་རྒྱས་ཀྱི་ཡེ་ཤེས་ཤིན་ཏུ་རྒྱས་པ་རྟོགས་པ་ཆེན་པོ་[^970K]འདོད་པ་སྟེ། 
གང་གི་ཕྱིར་སངས་རྒྱས་ཀྱི་ཡེ་ཤེས་ཤིན་ཏུ་རྒྱས་པ་ལ་དམིགས་པས་ཞེས་གསུངས་པའོ། 
།བྱང་ཆུབ་སེམས་དཔའི་ས་ཡོངས་སུ་དག་པ་དང་། 
ཕ་རོལ་ཏུ་ཕྱིན་པ་ཡོངས་སུ་དག་པའི་སྤྱོད་པ་རྒྱ་ཆེན་པོ་འགྲུབ་པར་བྱེད་དོ་ཞེས་བྱ་བ་ལ། 
འདིར་བྱང་ཆུབ་སེམས་དཔའི་སྤྱོད་པ་ཤིན་ཏུ་རྒྱས་པ་སྒྲུབ་བོ་ཞེས་བརྗོད་པས་ཆོག་པ་འདྲས་ཀྱང་ས་དང་ཕ་རོལ་ཏུ་ཕྱིན་པ་ཡོངས་སུ་དག་པའི་ཚིག་གིས་[^971K]གོང་ནས་གོང་དུ་རྣམ་པར་དག་པའི་ཕྱིར་དང་། 
ཆོས་ཀྱི་མཆོག་རྣམ་པར་དག་པའི་ཕྱིར་བྱང་ཆུབ་སེམས་དཔའི་སྤྱོད་པ་དེ་ཤིན་ཏུ་རྒྱས་པར་ཡོངས་སུ་སྟོན་ཏེ། 
ཕ་རོལ་ཏུ་ཕྱིན་པའི་དོན་ནི་མཆོག་གི་[^972K]། 
།དེའི་གོང་དུ་ཞེས་བྱ་བ་ནི་སྤོང་བ་དང་། 
དབང་བྱེད་པ་དང་། 
ཡོངས་སུ་སྤོང་ཞིང་མཁས་པ་དང་། 
ཆོག་མི་ཤེས་པ་དང་། 
རྣམ་པ་བཞིས་གོང་ཉིད་ཡིན་པར་རིག་པར་བྱ་སྟེ་མི་དགེ་བའི་ལས་ཀྱི་ལམ་རྣམས་བག་ཆགས་དང་བཅས་པར་སྤོང་བའི་ཕྱིར་དང་། 
དགེ་བ་ཐམས་ཅད་ལ་དབང་བྱེད་པའི་ཕྱིར་དང་། 
ཉན་ཐོས་དང་རང་སངས་རྒྱས་ཀྱི་ཐེག་པ་ཡོངས་སུ་སྤོང་ཞིང་། 
བྱང་ཆུབ་སེམས་དཔའི་ཐེག་པ་ལ་མཁས་པའི་ཕྱིར་དང་། 
ལྷག་མ་དང་བཅས་པས་ཆོག་མི་ཤེས་པའི་ཕྱིར་རོ། 
།ཤེས་བྱ་ཐམས་ཅད་ཤེས་པ་ལ་དབང་བས་རྣམ་པ་ཐམས་ཅད་ཡོངས་སུ་སྦྱང་བར་[^973K]རིག་པར་བྱ་སྟེ། 
གང་གི་ཕྱིར་དེའི་གོང་དུ་རྣམ་པ་ཐམས་ཅད་ཅེས་ཡོངས་སུ་སྦྱངས་པས་སྟོབས་བཅུའི་སྟོབས་དང་། 
སངས་རྒྱས་ཀྱི་ཆོས་ཐམས་ཅད་ཡང་དག་པར་འགྲུབ་པའི་བར་དུའོ། 
།དེ་ལྟ་བས་ན་བདག་གིས་མངོན་པར་བསྒྲུབ་[^974K]ཏུ་འདྲ་བ་ལ་རྣམ་པ་ཐམས་ཅད་ཡོངས་སུ་སྤྱོད་ཞིང་མངོན་པར་སྒྲུབ་པ་ཉིད་ལ་བརྩོན་པར་བྱའོ་ཞེས་གསུངས་པ་སྟེ། 
བདུད་ཕྱིར་རྒོལ་བ་དང་། 
ཐེག་པ་དམན་པ་དག་སེལ་བར་བྱེད་པའི་སྐབས་ཡིན་པས་སྟོབས་དང་། 
སངས་རྒྱས་ཀྱི་ཆོས་སྨོས་པར་རིག་པར་བྱ་སྟེ[^975K]། 
དེའི་འོག་ཏུ་སྙིང་རྗེ་ལ་གནས་ཏེ། 
སེམས་ཅན་གྱི་དོན་བྱེད་པའི་ཚུལ་ཁྲིམས་ཀྱི་དབང་དུ་བྱས་ནས་དོན་ལྔ་ཡོངས་སུ་བསྟན་ཏེ། 
ཡོངས་སུ་ཤེས་པ་དང་། 
སྨོན་ལམ་དང་། 
སྒྲུབ་པ་དང་། 
རྒྱུ་མཐུན་པ་དང་། 
རྒྱུ་མཐུན་པའི་འབྲས་བུའོ། 
།དེ་ལ་ཡོངས་སུ་ཤེས་པ་ནི་གནས་སྐབས་ཀྱི་བྱེ་བྲག་དང་། 
རྣམ་པར་སྨིན་པའི་འབྲས་བུའི་བྱེ་བྲག་དང་། 
རྒྱུ་མཐུན་པའི་འབྲས་བུའི་བྱེ་བྲག་དང་། 
རྣམ་པ་གསུམ་གྱིས་ཡོངས་སུ་བསྟན་ཏོ། 
།གནས་སྐབས་ཀྱི་བྱེ་བྲག་ནི་མི་དགེ་བའི་ལས་ཀྱི་ལམ་རྣམས་ལས་བརྩམས་ནས་རྒྱུ་དང་འབྲས་བུ་ཆེན་པོ་དང་། 
འབྲིང་དང་། 
ཆུང་ངུའི་བྱེ་བྲག་སྟེ། 
གང་གི་ཕྱིར་དེ་འདི་ལྟར་ཡང་དག་པར་སློབ་སྟེ། 
མི་དགེ་བ་བཅུའི་ལས་ཀྱི་ལམ་འདི་དག་ལ་བརྟེན་པ་[^976K]དང་། 
བསྒོམས་པ་དང་། 
མང་དུ་བྱས་པའི་ཤས་ཆེ་བས་ནི་སེམས་ཅན་དམྱལ་བའི་རྒྱུར་འགྱུར་རོ། 
།འབྲིང་གིས་ནི་དུད་འགྲོའི་སྐྱེ་གནས་ཀྱི་རྒྱུར་འགྱུར་རོ། 
ཆུང་ངུས་ནི་གཤིན་རྗེའི་འཇིག་རྟེན་གྱི་རྒྱུར་འགྱུར་ཏེ་ཞེས་གསུངས་པ་སྟེ། 
གོང་དུ་ནི་ངན་སོང་གི་རྒྱུ་ཐ་དད་པ་མེད་པར་རྣམ་པར་སྤྱད་[^977K]ཀྱི་ད་ནི་ཐ་དད་པར་སྤྱད་[^978K]དོ། 
།རྣམ་པར་སྨིན་པའི་འབྲས་བུ་ནི་ཐམས་ཅད་ཀྱང་ངན་སོང་རྣམས་ཏེ། 
གང་གི་ཕྱིར་སྲོག་གཅོད་པ་ནས། 
ལོག་པར་ལྟ་བའི་བར་གྱིས་སེམས་ཅན་དམྱལ་བའི་བར་དུ་ཁྲིད་དོ། 
།དུད་འགྲོའི་སྐྱེ་གནས་སུ་ཁྲིད་དོ། 
།གཤིན་རྗེའི་འཇིག་རྟེན་དུ་ཁྲིད་དོ་ཞེས་གསུངས་པའོ། 
།རྒྱུ་མཐུན་པའི་འབྲས་བུ་ནི་མི་རྣམས་ཀྱི་ནང་དུ་སྐྱེས་ན་ཡང་། 
སོ་སོའི་རྣམ་པ་གཉིས་གཉིས་ཏེ། 
དེ་ནས་གལ་ཏེ་མི་རྣམས་ཀྱི་ནང་དུ་སྐྱེས་ན་ཡང་རྣམ་པར་སྨིན་པ་གཉིས་མངོན་པར་སྒྲུབ་སྟེ། 
ཚེ་ཐུང་བ་དང་། 
ནད་མང་བར་འགྱུར་བའོ་ཞེས་བྱ་བ་ནི་སྲོག་གཅོད་པའིའོ། 
།ལོངས་སྤྱོད་ཆུང་བ་དང་། 
ཐུན་མོང་གི་ལོངས་སྤྱོད་དུ་འགྱུར་བའོ་ཞེས་བྱ་བ་ནི་མ་བྱིན་པར་ལེན་པའི་འོ། 
།གཡོག་འཁོར་ཡིད་བརྟན་དུ་མི་རུང་བ་དང་། 
འགྲན་ཟླ་དང་བཅས་པའི་ཆུང་མར་འགྱུར་བའོ་ཞེས་བྱ་བ་ནི་འདོད་པ་ལོག་པར་[^979K]གཡེམ་པའིའོ། 
།སྐུར་པ་མང་བ་དང་། 
གཞན་གྱིས་བསླུ་བར་འགྱུར་བའོ་ཞེས་བྱ་བ་ནི་བརྫུན་དུ་སྨྲ་བའིའོ། 
།གཡོག་འཁོར་མི་འདུམ་པ་དང་། 
གཡོག་འཁོར་ངན་པར་འགྱུར་བའོ་ཞེས་བྱ་བ་ནི་ཕྲ་མ་ཟེར་བའི་འོ། 
།ཡིད་དུ་མི་འོང་བ་ཐོས་པ་དང་། 
འཐབ་མོའི་ཚིག་ཏུ་འགྱུར་བའོ་ཞེས་བྱ་བ་ནི་ཚིག་རྩུབ་པོའིའོ། 
།གཟུང་བར་འོས་པའི་ཚིག་མ་ཡིན་པ་དང་། 
མ་ངེས་པའི་སྤོབས་པར་འགྱུར་བའོ་ཞེས་བྱ་བ་ནི་ཚིག་འཁྱལ་པའིའོ། 
།ཆོག་མི་ཤེས་པ་དང་། 
འདོད་པ་ཆེ་བར་འགྱུར་བའོ་ཞེས་བྱ་བ་ནི་བརྣབ་སེམས་ཀྱིའོ། 
།ཕན་པ་མི་འཚོལ་བ་[^980K]དང་གཞན་གྱིས་[^981K]གནོད་པ་བྱ་བར་འགྱུར་བའོ་ཞེས་བྱ་བ་ནི་གནོད་སེམས་ཀྱིའོ། 
།ལྟ་བ་ངན་པར་ལྟུང་བ་དང་། 
གཡོ་སྒྱུ་ཅན་[^982K]དུ་འགྱུར་བའོ་ཞེས་བྱ་བ་ནི་ལོག་པར་ལྟ་བའིའོ། 
།དེ་ལ་གནས་སྐབས་དང་། 
རྣམ་པར་སྨིན་པ་ཐ་དད་པ་གཉིས་ཀྱིས་ནི་སྡུག་བསྔལ་མི་བཟད་པ་ཉིད་ཡོངས་སུ་སྟོན་ཏོ། 
།ཇི་ལྟ་ཞེ་ན། 
ཆུང་ངུ་རྣམས་ཀྱིས་ནི་གཤིན་རྗེའི་འཇིག་རྟེན་མི་བཟད་པའོ། 
།འབྲིང་རྣམས་ཀྱིས་ནི་རབ་ཏུ་མི་བཟད་པའོ། 
།[^983K]ཆེན་པོ་རྣམས་ཀྱིས་ནི་མཆོག་ཏུ་མི་བཟད་པའོ། 
།རྒྱུ་མཐུན་པའི་འབྲས་བུའི་བྱེ་བྲག་ནི་བདེ་འགྲོའི་བར་དུ་ཡང་རྗེས་སུ་འབྲེལ་པས་ཁྱབ་པ་ཉིད་དོ། 
།རེ་རེ་དང་མཐའ་དག་གི་ནི་ངན་སོང་རྣམས་སུ་[^984K]སྡུག་བསྔལ་ཆེ་བ་དང་། 
ཚད་མེད་པར་[^985K]འགྱུར་བར་རིག་པར་[^986K]བྱ་སྟེ། 
གང་གི་ཕྱིར་དེ་ལྟར་ན་མི་དགེ་བ་བཅུའི་ལས་ཀྱི་ལམ་འདི་དག་ནི་སྡུག་བསྔལ་གྱི་ཕུང་པོ་ཆེན་པོ་ཚད་མེད་པ་སྡུད་པར་འགྱུར་གྱིས་ཞེས་གསུངས་པའོ། 
།སྨོན་ལམ་ནི་སེམས་ཅན་གྱི་དོན་བྱ་བའི་དོན་དུ་དགེ་བའི་ཆོས་བསྡུ་བའི་ཕྱིར་ཐེག་པ་ཆེན་པོའི་ཆོས་ལ་མངོན་པར་དགའ་བ་ཉིད་ཀྱི་བསམ་པ་སྟེ། 
གང་གི་ཕྱིར་མི་དགེ་བ་བཅུའི་ལས་ཀྱི་ལམ་འདི་དག་བདག་གིས་སྤངས་ཏེ། 
ཆོས་ཀྱི་ཀུན་དགའ་ལ་དགའ་བས་དགའ་བར་གནས་པར་བྱའོ་སྙམ་ནས་ཞེས་གསུངས་པའོ། 
།སྒྲུབ་པ་ནི་དགེ་བའི་ལས་ཀྱི་ལམ་ལ་གནས་པར་བྱེད་ཅིང་། 
དེའི་མི་མཐུན་པའི་ཕྱོགས་སྤོང་བར་སྦྱོར་ལ། 
གཞན་དག་ཀྱང་དེ་ལ་གཞོག་པ་སྟེ། 
གང་གི་ཕྱིར་དེ་མི་དགེ་བ་བཅུའི་ལས་ཀྱི་ལམ་འདི་དག་སྤངས་ཏེ། 
དགེ་བ་བཅུའི་ལས་ཀྱི་ལམ་[^987K]ལ་གནས་ཤིང་། 
གཞན་རྣམས་ཀྱང་དེ་དག་ཉིད་ལ་འགོད་དོ་ཞེས་གསུངས་པའོ། 
།རྒྱུ་མཐུན་པ་ནི་སྙིང་རྗེ་[^988K]སྐྱེས་པ་ལ་[^989K]བརྟེན་ནས། 
སེམས་ཅན་རྣམས་ལ་དེ་བས་ཀྱང་ཤས་ཆེར་སེམས་རྣམ་པ་[^990K]བཅུ་བསྐྱེད་པའོ། 
།དེ་ནི་སེམས་ཅན་རྣམ་པ་བརྒྱད་ལ་རིག་པར་བྱ་སྟེ། 
ཉེས་པར་སྤྱོད་པ་ལ་ཞུགས་པ་རྣམས་ལ་ནི་ལེགས་པར་སྤྱད་པ་ལ་འཇུག་པར་སྨོན་པ་སྟེ། 
གང་གི་ཕྱིར་དེ་སེམས་ཅན་རྣམས་ལ་དེ་བས་ཀྱང་ཤས་ཆེར་ཕན་པའི་སེམས་ཉིད་བསྐྱེད་ཅེས་གསུངས་པའོ། 
།ལེགས་པར་སྤྱད་པ་ལ་ཞུགས་པ་རྣམས་ལ་ནི་དེའི་འབྲས་བུ་ཐོབ་པར་སྨོན་པ་སྟེ། 
གང་གི་ཕྱིར་བདེ་བའི་སེམས་ཉིད་ཅེས་གསུངས་པའོ། 
།ཕན་ཚུན་རེགས་པའི་[^991K]འཕྲོད་པ་རྣམས་ལ་ནི་འདུམ་པར་[^992K]སྨོན་པ་སྟེ། 
གང་གི་ཕྱིར་བྱམས་པའི་སེམས་ཉིད་ཅེས་གསུངས་པའོ། 
།སྡུག་བསྔལ་བ་རྣམས་ལ་ནི་དེ་དང་འབྲེལ་བར་སྨོན་པ་སྟེ། 
གང་གི་ཕྱིར་སྙིང་བརྩེ་བའི་སེམས་ཉིད་ཅེས་གསུངས་པའོ། 
།བདེ་བ་རྣམས་ལ་ནི་བག་ཡོད་པར་སྨོན་པ་སྟེ། 
གང་གི་ཕྱིར་སྙིང་རྗེའི་སེམས་ཉིད་ཅེས་གསུངས་པའོ། 
།མུ་སྟེགས་ཅན་ལ་ནི་འཇུག་པར་ཕན་གདགས་པར་བྱ་བ་ལ་མངོན་པར་ཕྱོགས་པ་སྟེ། 
གང་གི་ཕྱིར་ཕན་གདགས་པའི་[^993K]སེམས་ཉིད་ཅེས་གསུངས་པའོ། 
།ཆོས་འདི་པ་རྣམས་ལ་ནི། 
ཡོངས་སུ་མི་ཉམས་པར་སྨོན་པ་སྟེ། 
གང་གི་ཕྱིར་ཀུན་དུ་བསྲུང་བའི་སེམས་ཉིད་ཅེས་གསུངས་པའོ། 
།བྱང་ཆུབ་ཏུ་སྨོན་པ་ཡོངས་སུ་བཟུང་བའི་སེམས་ཅན་ཐམས་ཅད་ལ་ནི་བདག་གི་ལུས་ཉིད་དུ་འཛིན་པས་སེམས་ཅན་དེ་དག་ནི་བདག་གི་ལུས་སོ་སྙམ་པ་སྟེ། 
གང་གི་ཕྱིར་མཉམ་པའི་སེམས་ཉིད་ཅེས་གསུངས་པའོ། 
།སེམས་བསྐྱེད་པ་ཐ་མ་གཉིས་ནི་དེ་དག་ཉིད་ལྟོས་པས་ཐེག་པ་ཆེན་པོའི་ལམ་དུ་ཞུགས་པ་དང་། 
བསོད་ནམས་དང་ཡེ་ཤེས་ཀྱི་ཚོགས་སོགས་པར་རིག་པར་བྱ་སྟེ། 
གང་གི་ཕྱིར་སློབ་དཔོན་གྱི་[^994K]སེམས་ཉིད་དང་། 
སྟོན་པའི་སེམས་ཉིད་བསྐྱེད་ཅེས་གསུངས་པའོ། 
།རྒྱུ་མཐུན་པའི་འབྲས་བུ་ནི་སྙིང་རྗེའི་ཁྱད་པར་གྱིས་ཡོངས་སུ་ཟིན་པའི་འདུན་པའི་ཁྱད་པར་རོ། 
།དེ་ནི་ཕྱིན་ཅི་ལོག་གི་དབང་དུ་བྱས་ནས་འདོད་པ་དང་། 
སྲིད་པ་དང་། 
ཚངས་པར་སྤྱོད་པ་ཚོལ་བར་གྱུར་པའི་སེམས་ཅན་རྣམས་ལ་བལྟ་བར་བྱ་སྟེ། 
འདོད་པ་ཚོལ་བར་གྱུར་པའི་སེམས་ཅན་དག་ནི་རྣམ་པ་གཉིས་ཏེ། 
ཡོངས་སུ་སྤྱོད་པའི་གནས་སྐབས་དང་། 
ཀུན་དུ[་ཏུ་]ཚོལ་བའི་གནས་སྐབས་སོ། 
།ཡོངས་སུ་སྤྱོད་པ་[^995K]ཡང་རྣམ་པ་གསུམ་སྟེ། 
ཐུན་མོང་མ་ཡིན་པའི་ཡོངས་སུ་སྤྱོད་པ་དང་། 
ཆོག་མི་ཤེས་པར་ཡོངས་སུ་སྤྱོད་པ་དང་། 
སོགས་[^996K]འཇོག་བྱེད་པའི་ཡོངས་སུ་སྤྱོད་པའོ། 
།ཀུན་དུ་ཚོལ་བ་ཡང་རྣམ་པ་གཉིས་ཏེ། 
ཉེས་པར་སྤྱད་པ་ལ་སྦྱོར་བས་ཚེ་འདི་ཀུན་དུ་ཚོལ་བ་དང་། 
ལེགས་པར་སྤྱད་པ་ལ་སྦྱོར་བས་ཚེ་རབས་གཞན་ཀུན་དུ་ཚོལ་བའོ། 
།སྲིད་པ་ཚོལ་བ་ཡང་འགྲོ་བ་དང་། 
ཁམས་ཀྱི་བྱེ་བྲག་གིས་རྣམ་པ་གཉིས་སོ། 
།ཚངས་པར་སྤྱོད་པ་ཚོལ་བ་ཡང་རྣམ་པ་གཉིས་ཏེ། 
གཞན་མུ་སྟེགས་ཅན་རྣམས་ཀྱི་ལོག་པ་དང་ཆོས་འདི་པ་རྣམས་ཀྱི་ཐེག་པ་དམན་པས་ཡང་དག་པ་ཉིད་དེ། 
དེ་ལ་གནས་པའི་སེམས་ཅན་དེ་དག་དང་མཐུན་པའི་གཉེན་པོ་ལ་དགོད་པར་བྱའོ། 
།དེ་ལ་ལྟ་བ་ངན་པ་ནི་ཕྱིན་ཅི་ལོག་བཞི་སྟེ། 
དེ་དག་ལས་གཉིས་ནི་ངེས་པར་སེམས་པ་ལས་བྱུང་བའི་ཕྱིར་བློ་གྲོས་མི་ཉམས་པས་[^997K]རབ་ཏུ་ཕྱེ་བའོ། 
།བདག་དང་གཙང་བར་འདུ་ཤེས་པ་གཉིས་ནི་ངེས་པར་སེམས་པ་མེད་པར་ཡང་འབྱུང་བའི་ཕྱིར་བསམ་པ་མི་མཉམ་པས་རབ་ཏུ་ཕྱེ་བ་སྟེ། 
དེ་དག་གི་རྒྱུ་ནི་ལམ་གོལ་བ་[^998K]ཐིབས་པོར་རྒྱུ་བ་ཉིད་ཡིན་ནོ། 
།[^999K]ལམ་གོལ་བ་[^1000K]ནི་ཉོན་མོངས་པའོ། 
།ཐིབས་པོ་ནི་ཉོན་མོངས་པའི་བག་ལ་ཉལ་ཡིན་ཏེ། 
གང་གི་ཕྱིར་འདི་སྙམ་དུ་སེམས་ཏེ། 
ཀྱེ་མ་སེམས་ཅན་འདི་དག་ནི་ལྟ་བ་ངན་པར་ལྟུང་བ་བློ་གྲོས་མི་མཉམ་ཞིང་། 
བསམ་པ་མི་མཉམ་པ། 
ལམ་གོལ་བའི་[^1001K]ཐིབས་པོར་རྒྱུ་བ་ཡིན་གྱིས་ཞེས་གསུངས་པའོ། 
།དེ་དག་དང་མཐུན་པའི་གཉེན་པོ་དམ་པའི་ཆོས་དང་། 
ཚུལ་བཞིན་ཡིད་ལ་བྱེད་པ་དང་། 
ཡང་དག་པའི་ལྟ་བ་[^1002K]འཇིག་རྟེན་ལས་འདས་པ་སྟེ། 
གང་གི་ཕྱིར་དེ་དག་བདག་གིས་མ་ནོར་བའི་ལམ་དང་། 
ཡང་དག་པའི་ལམ་དང་། 
ཇི་ལྟ་བ་ན་[^1003K]དེ་བཞིན་ཉིད་ལ་དགོད་པར་བྱའོ་ཞེས་གསུངས་པའོ། 
།ཐུན་མོང་མ་ཡིན་པ་ཡོངས་སུ་སྤྱོད་པ་ལས་བརྩམས་ཏེ། 
ཕན་ཚུན་རེགས་མི་འཕྲོད་པ་རྣམས་ཀྱི་མི་མཐུན་པ་ནི་དགྲར་བྱེད་པའི་སེམས་དང་། 
འཐབ་པའི་ཚིག་དང་གཉིས་ཀྱིས་རབ་ཏུ་ཕྱེ་བའོ། 
།དེ་ལྟར་རེགས་མི་འཕྲོད་པ་ནི་གནོད་པར་བྱ་བ་[^1004K]མངོན་པར་འདུ་བྱེད་པས་འབར་བར་བྱེད་པ་སྟེ། 
གང་གི་ཕྱིར་ཀྱེ་མ་སེམས་ཅན་འདི་ནི་རེགས་[^1005K]མི་འཕྲོད་པ་མི་མཐུན་པར་འཛིན་ཅིང་། 
རྩོད་པ་ལ་ཞུགས་པ་[^1006K]རྟག་ཏུ་རྒྱུན་མི་འཆད་པར་ཁྲོ་བ་དང་། 
ཁོན་དུ་འཛིན་པས་འབར་བར་གྱུར་པ་ཡིན་ཞེས་གསུངས་པའོ། 
།དགྲར་བྱེད་པ་ཉིད་ནི་སེམས་ཀྱིས་བྱེད་དེ། 
མི་མཐུན་པར་འཛིན་ཞེས་བྱ་བའི་ཚིག་གིས་བྱེད་པར་སྟོན་ཏོ། 
།འཐབ་པ་ནི་རྩོད་པ་ལ་ཞུགས་པ་ཞེས་བྱ་བའི་ཚིག་གིས་སྟོན་ཏོ། 
།གནོད་པ་བྱ་བ་མངོན་པར་འདུ་བྱེད་པ་ནི་ཁྲོ་བ་དང་། 
ཁོན་དུ་འཛིན་པ་ཞེས་བྱ་བའི་ཚིག་གིས་སྟོན་ཏོ། 
།དེ་དག་དང་མཐུན་པའི་གཉེན་པོ་ནི་བྱམས་པ་ཆེན་པོ་ཉེ་བར་སྒྲུབ་པ་སྟེ། 
གང་གི་ཕྱིར་དེ་དག་བདག་གིས་བླ་ན་མེད་པའི་བྱམས་པ་ཆེན་པོ་ཉེ་བར་སྒྲུབ་པ་ལ་དགོད་པར་བྱའོ་ཞེས་གསུངས་པའོ། 
།ཆོག་མི་ཤེས་པར་ཡོངས་སུ་སྤྱོད་པ་ལས་བརྩམས་ཏེ་ངོམས་མི་མྱོང་བ་ནི་བརྣབ་སེམས་ཏེ། 
སེམས་ཀྱིས་དང་། 
རྐུ་བ་དང་། 
གཞལ་ལུགས་[^1007K]ལ་གཡོ་བྱེད་པ་དང་། 
བརྫུན་སྨྲ་བ་ལ་སོགས་པའི་སྦྱོར་བ་སྟེ། 
ལུས་དང་ངག་དང་གཉིས་ཀྱིས་རབ་ཏུ་ཕྱེ་བ་ཡིན་ཏེ། 
གང་གི་ཕྱིར་ཀྱེ་མ་སེམས་ཅན་འདི་དག་ནི། 
ངོམས་མི་མྱོང་ཞིང་གཞན་གྱི་ནོར་ལ་མངོན་པར་འདོད་པ་ཅན་ཡ་ང་བའི་འཚོ་བས་རྗེས་སུ་སྤྱོད་པ་ཡིན་གྱིས་ཞེས་གསུངས་པའོ། 
།དེ་དག་དང་མཐུན་པའི་གཉེན་པོ་ནི། 
ལུས་དང་ངག་དང་ཡིད་ཀྱི་ལས་ཀྱི་མཐའ་ཡོངས་སུ་དག་པས་འཚོ་བ་སྟེ། 
གང་གི་ཕྱིར་དེ་དག་བདག་གིས་ལུས་དང་ངག་དང་ཡིད་ཀྱི་ལས་ཀྱི་མཐའ་ཡོངས་སུ་དག་པས་འཚོ་བ་ལ་དགོད་པར་བྱའོ་ཞེས་གསུངས་པའོ། 
།སོགས་[^1008K]འཇོག་བྱེད་པས་ཡོངས་སུ་སྤྱོད་པ་ལས་བརྩམས་ཏེ་སོགས་པའི་ཚེ། 
དེ་ལ་མངོན་པར་ཆགས་པ་དང་། 
དེའི་དགྲ་བོ་ལ་ཞེ་སྡང་བ་དང་། 
དེ་ལ་ཡོན་ཏན་དུ་འཛིན་པས་འདོད་ཆགས་ལ་སོགས་པའི་གཞིའི་ཉེས་པ་དང་ཡོངས་སུ་[^1009K]སྤྱོད་པའི་ཚེ། 
ཡུལ་ལ་ཉོན་མོངས་པའི་སྒོ་མང་པོ་ནས་རྒྱུན་མི་འཆད་པར་ཡོངས་སུ་གདུང་བའི་ཉེས་པ་དང་། 
དེའི་ཉེས་དམིགས་མ་མཐོང་བ་རྣམས་ངེས་པར་འབྱུང་བ་མི་ཚོལ་བའི་ཉེས་པ་སྟེ། 
གང་གི་ཕྱིར་ཀྱེ་མ་སེམས་ཅན་འདི་དག་ནི་འདོད་ཆགས་དང་། 
ཞེ་སྡང་དང་། 
གཏི་མུག་གི་གཞི་དང་ལྡན་པ། 
ཉོན་མོངས་པ་སྣ་ཚོགས་ཀྱི་མེ་ལྕེ་རྟག་ཏུ་རྒྱུན་མི་འཆད་པར་ཀུན་དུ་འབར་བར་གྱུར་ཀྱང་དེ་ལས་ངེས་པར་འབྱུང་བའི་ཐབས་ཡོངས་སུ་མི་ཚོལ་བ་[^1010K]ཡིན་གྱིས་ཞེས་གསུངས་པའོ། 
།དེ་དག་དང་མཐུན་པའི་གཉེན་པོ་ནི་ཉོན་མོངས་པ་ཐམས་ཅད་ཤིན་ཏུ་ཞི་བ་ལ་དགོད་པ་སྟེ། 
གང་གི་ཕྱིར་དེ་དག་བདག་གིས་ཉོན་མོངས་པ་ཐམས་ཅད་རབ་ཏུ་ཞི་བ། 
འཚེ་བ་མེད་པའི་མྱ་ངན་ལས་འདས་པ་ལ་དགོད་པར་བྱའོ་ཞེས་གསུངས་པའོ། 
།ཚེ་འདི་ལ་ཀུན་དུ་ཚོལ་བའི་ཉེས་པར་སྤྱད་པ་ལ་ཞུགས་པ་རྣམས་ཀྱི་ཉེས་པ་ནི། 
ལོག་པ་ལ་བདེ་བར་མཐོང་བ་དང་། 
ཚེ་རབས་གཞན་གྱི་[^1011K]ཉེས་དམིགས་ཡོད་ཡང་དག་པ་མི་མཐོང་བ་དང་། 
ཚེ་འདིའི་ཉེས་དམིགས་ཡོད་ཡང་དག་པ་ཤིན་ཏུ་མི་མཐོང་བའི་ཕྱིར། 
གཏི་མུག་གི་མུན་པའི་[^1012K]རབ་རིབ་དང་། 
ལིང་ཏོག་དང་མུན་ནག་ཏུ་གྱུར་པས་བསྒྲིབས་པ་སྟེ། 
གང་གི་ཕྱིར་ཀྱེ་མ་སེམས་ཅན་འདི་དག་ནི་གཏི་མུག་གི་མུན་པའི་རབ་རིབ་དང་། 
ལིང་ཏོག་དང་མུན་ནག་[^1013K]གིས་བསྒྲིབས་པ་ཞེས་གསུངས་པའོ། 
།དེ་ལ་ལོག་པ་ལ་བདེ་བར་[^1014K]མཐོང་བས་གང་གི་ཕྱིར་གཏི་མུག་གི་མུན་པའི་རབ་རིབ་ཅེས་བྱའོ། 
།ཚེ་རབས་གཞན་གྱི་[^1015K]ཉེས་དམིགས་ཡོད་ཡང་དག་པ་མི་མཐོང་བས་ལིང་ཏོག་ཅེས་བྱའོ། 
།ཚེ་འདིའི་ཉེས་དམིགས་ཡོད་ཡང་དག་པ་ཤིན་ཏུ་མི་མཐོང་བས་མུན་ནག་[^1016K]ཅེས་བྱའོ། 
།གཏི་མུག་དེའི་རྒྱུ་བག་ལ་ཉལ་བརྟས་པར་[^1017K]གྱུར་པ་དང་། 
དེའི་ཚོགས་ལེགས་པར་སྤྱད་པའི་མི་མཐུན་པའི་ཕྱོགས་ལ་ཞུགས་པས་ཟག་པ་མེད་པའི་ཤེས་རབ་ལས་རིང་དུ་གྱུར་པ་ཡང་ཉེས་པ་སྟེ། 
གང་གི་ཕྱིར་མུན་ནག་གི་ཐིབས་པོ་ཆེན་པོར་ཞུགས་པ་[^1018K]ཤེས་རབ་ཀྱི་སྣང་བ་དང་རིང་དུ་གྱུར་པ་ཞེས་གསུངས་པའོ། 
།ཐིབས་པོ་ཞེས་བྱ་བའི་སྒྲ་ནི་གཏི་མུག་གི་རྒྱུ་བག་ལ་ཉལ་ལ་བྱའོ། 
།དེའི་བརྟས་པ་[^1019K]ནི་ཆེན་པོ་ཞེས་བྱ་བའི་སྒྲས་ཡོངས་སུ་སྟོན་ཏོ། 
།གནོད་པ་ཆེན་པོའི་གནས་ངན་སོང་དུ་འགྲོ་བ་ཡང་ཉེས་པ་སྟེ། 
གང་གི་ཕྱིར་མུན་པ་ནག་པོའི་ནང་ན་འཐོམས་པ་ཞེས་གསུངས་པའོ། 
།དེ་ལ་གནོད་པ་ནི་མུན་ནག་གི་སྒྲས་ཡོངས་སུ་བསྟན་ཏེ[^1020K]། 
མུན་ནག་གི་ནང་ན་གང་དུ་རྒྱུ་བ་དེར་གནོད་པར་འགྱུར་ཏེ། 
དེ་དང་ཆོས་མཐུན་པས་ངན་སོང་རྣམས་ནི་གནོད་པ་ཆེན་པོའི་གནས་སུ་གྱུར་པའོ། 
།དེར་འགྲོ་བ་ནི་འཐོམས་པ་ཞེས་བྱ་བ་བསྟན་ཏོ། 
།སྡིག་པ་བྱས་པའི་མཚན་མ་མཐོང་བས། 
འགྱོད་པ་དང་བཅས་པའི་མཐོང་བས་འཆི་བ་ཡང་ཉེས་པ་སྟེ། 
གང་གི་ཕྱིར་ཡང་བ་མཐོང་བར་ཞུགས་པ་ཡིན་གྱིས་ཞེས་གསུངས་པའོ། 
།སྔོན་སྡིག་པ་བྱས་པའི་མཚན་མ་མཐོང་བ་དང་། 
གཉེན་པོ་ཡང་དག་པར་མ་བསྒྲུབས་པའི་ཕྱིར་འགྱོད་པའི་ལྟ་བ་ནི་ཡང་བ་མཐོང་བ་ཡིན་ནོ། 
།ཞུགས་པ་ཞེས་བྱ་བ་ནི་འཆི་བའི་དུས་ནའོ། 
།དེ་དག་དང་མཐུན་པ་པོ་ནི་སྒྲིབ་པ་མེད་པའི་ཤེས་རབ་ཀྱི་མིག་ཡོངས་སུ་སྦྱང་བ་[^1021K]སྟེ། 
དེ་དག་བདག་གིས་ཅི་ནས་ཀྱང་ཆོས་ཐམས་ཅད་ཀྱི་ཇི་ལྟ་བ་དེ་བཞིན་ཉིད་གཞན་གྱི་དྲིང་མི་འཇོག་པ་ཐོབ་པར་འགྱུར་བར་ཤེས་རབ་ཀྱི་མིག་སྒྲིབ་པ་མེད་པ་རྣམ་པར་སྦྱང་བར་བྱའོ་ཞེས་གསུངས་པའོ། 
།ཚེ་རབས་གཞན་ཀུན་དུ་ཚོལ་བ་ན་ལེགས་པར་སྤྱད་པ་ལ་ཞུགས་པ་རྣམས་ཀྱི་ཉེས་པ་ནི་ལམ་ཡ་ང་བར་ཞུགས་པ་ཡིན་ཏེ། 
གང་གི་ཕྱིར་ཀྱེ་མ་སེམས་ཅན་འདི་དག་ནི་འཁོར་བའི་ལམ་ཡ་ང་བར་ཞུགས་པ་[^1022K]ཞེས་གསུངས་པ་སྟེ། 
ལམ་ཡ་ང་བ་དེ་ནི་རང་བཞིན་དང་། 
གེགས་[^1023K]དང་། 
ཆུད་ཟ་བར་[^1024K]བསྟན་པར་རིག་པར་བྱའོ། 
།རང་བཞིན་ནི་ཕོངས་པའི་གཞིར་གྱུར་པའི་ཕྱིར་འཁོར་བའོ། 
།དེ་ལ་[^1025K]ངེས་པར་འབྱུང་བའི་གེགས་[^1026K]ནི་རྣམ་པ་བརྒྱད་དོ། 
།ངན་སོང་དང་མཐུན་པའི་ཕྱིར་གཡང་ས་ལ་མངོན་དུ་ཕྱོགས་པ་སྟེ། 
གང་གི་ཕྱིར་སེམས་ཅན་དམྱལ་བ་དང་། 
དུད་འགྲོའི་སྐྱེ་གནས་དང་། 
གཤིན་རྗེའི་འཇིག་རྟེན་གྱི་གཡང་ས་ལ་མངོན་དུ་ཕྱོགས་པ་ཞེས་གསུངས་པའོ། 
།འབྲས་བུ་སྡུག་བསྔལ་བ་བདེ་བར་ལྟ་བ་ལ་གནས་པས་རྒྱའི་ནང་དུ་ཞུགས་པ་ནི་གང་གི་ཕྱིར[^1027K]། 
ལྟ་བ་ངན་པའི་རྒྱ་ཉམ་ང་བར་ཞུགས་པ་ཞེས་གསུངས་པའོ། 
།དེའི་རྒྱུ་གཏི་མུག་གི་[^1028K]བག་ལ་ཉལ་གྱིས་ཁེབས་པའི་ཕྱིར་ཐིབས་པོའི་[^1029K]ཀུན་ནས་ཡོགས་པའོ[^1030K]། 
།དེས་[^1031K]ན་བརྗོད་དུ་ཟིན་ཀྱང་སྡུག་བསྔལ་དེ་ཁོང་དུ་མི་[^1032K]ཆུད་པ་སྟེ། 
གང་གི་ཕྱིར་གཏི་མུག་ཐིབས་པོས་ཀུན་ནས་ཡོགས་པ་[^1033K]ཞེས་གསུངས་པའོ། 
།དོན་དམ་པའི་བདེ་བ་ལ་ལམ་ལོག་པར་ཞུགས་པའི་ཕྱིར། 
ལོག་པའི་[^1034K]ལམ་དུ་ཞུགས་པ་ནི་གང་གི་ཕྱིར་ལམ་ལོག་པར་གོལ་བའི་ལམ་དུ་ཞུགས་པ་ཞེས་གསུངས་པའོ། 
།ཐོབ་པའི་[^1035K]འབྲས་བུ་ཡོངས་སུ་སྤྱོད་པ་ལ་འདོད་ཆགས་ཀྱིས་ལྡོངས་པའི་ཕྱིར། 
ལྡོངས་པར་གྱུར་པ་ནི་གང་གི་ཕྱིར་ལྡོངས་པར་གྱུར་པ་ཞེས་གསུངས་པའོ། 
།མི་ཁོམ་པར་སྐྱེས་པ་དང་། 
བག་མེད་པའི་ཉེས་པ་གཉིས་ཀྱིས་སངས་རྒྱས་འབྱུང་བ་མཉེས་པར་མི་བྱེད་པས་སྟོན་པ་དང་བྲལ་བ་ནི་གང་གི་ཕྱིར་ཡོངས་སུ་འདྲེན་པ་མེད་པ་ཞེས་གསུངས་པའོ། 
།བྲམ་ཟེ་ལ་སོགས་པ་ཚངས་པའི་འཇིག་རྟེན་ལ་སོགས་པ་ལ་ངེས་པར་འབྱུང་བར་ལྟ་བས། 
གང་དུ་འགྲོ་བར་བསམས་པ་དེ་ལས་དེའི་བློ་གཞན་དུ་གྱུར་པ་ནི་ངེས་པར་འབྱུང་བ་མ་ཡིན་པ་ལ། 
ངེས་པར་འབྱུང་བར་ལྟ་བ་ཞེས་གསུངས་པའོ། 
།བདུད་ཀྱི་ཡུལ་འདོད་པ་ལ་ཀུན་དུ་ཆགས་པ་ནི་བསོད་ནམས་ཟད་པ་དང་། 
མི་སོགས་པ་གཉིས་ཀྱིས་[^1036K]བཅོམ་པའི་ཕྱིར་ཆོམ་པོས་ཟིན་པ་ནི་གང་གི་ཕྱིར་བདུད་ཀྱི་ལམ་གྱི་[^1037K]ཆོམ་པོས་ཟིན་པ་ཞེས་གསུངས་པའོ། 
།ཆུད་[^1038K]ཟ་བ་ནི་རྣམ་པ་གསུམ་སྟེ། 
ས་ངན་པ་ལ་གནས་པའི་ཕྱིར་སྟོན་པ་མཁས་པ་མེད་པ་ནི་གང་གི་ཕྱིར། 
ཡོངས་སུ་འདྲེན་པ་མཁས་པ་དང་བྲལ་བ་ཞེས་གསུངས་པའོ། 
།དགྲའི་ས་ན་གནས་པ་ནི་གང་གི་ཕྱིར་བདུད་ཀྱི་བསམ་པའི་ཐིབས་པོར་ཞུགས་པ་ཞེས་གསུངས་པའོ། 
།ཟུན་གྱི་ས་ལས་རིང་དུ་གྱུར་པ་ནི་གང་གི་ཕྱིར་སངས་རྒྱས་ལ་བསམས་པ་[^1039K]ལས་རིང་དུ་གྱུར་པ་ཡིན་གྱིས་[^1040K]ཞེས་གསུངས་པའོ། 
།དེ་དག་དང་མཐུན་པའི་གཉེན་པོ་ནི་འཁོར་བ་ལས་བསྒྲལ་བ་དང་། 
ཐམས་ཅད་མཁྱེན་པ་ཉིད་ལ་དགོད་པ་སྟེ་གང་གི་ཕྱིར་དེ་དག་བདག་གིས་[^1041K]རྣམ་པ་དེ་ལྟ་བུའི་འཁོར་བའི་ནགས་ཁུང་[^1042K]ཡ་ང་བ་བགྲོད་པར་དཀའ་བ་ལས་བསྒྲལ་[^1043K]བར་བྱ། 
འཇིགས་པ་མེད་པའི་གནས་ཐམས་ཅད་མཁྱེན་པ་ཉིད་ཀྱི་གྲོང་ཁྱེར་ཆེན་པོར་དགོད་པར་བྱའོ་ཞེས་གསུངས་པའོ། 
།འགྲོ་བའི་སྒོ་ནས་སྲིད་པ་ཚོལ་བ་ནི་ཀླུང་ཆེན་པོར་བྱིང་བ་ཉིད་ཀྱི་ཉེས་པ་སྟེ་གང་གི་ཕྱིར་ཀྱེ་མ་སེམས་ཅན་འདི་དག་ནི་ཀླུང་རླབས་ཆེན་པོའི་ནང་དུ་བྱིང་བ་ཞེས་གསུངས་པའོ། 
།དེ་ནི་རང་བཞིན་དང་། 
གནོད་པ་འབྱུང་བར་བྱེད་པ་དང་། 
ཆུད་ཟ་བས་བསྟན་པར་རིག་པར་བྱའོ། 
།དེ་ལ་རྣམ་པ་ལྔས་རང་བཞིན་བསྟན་ཏེ། 
ཆུ་བོའི་ཀླུང་ཆེ་བའི་ཕྱིར། 
ཟབ་པ་ནི་གང་གི་ཕྱིར་[^1044K]འདོད་པ་དང་། 
སྲིད་པ་དང་། 
མ་རིག་པ་དང་། 
ལྟ་བའི་ཆུ་བོར་ཞུགས་པ་ཞེས་གསུངས་པའོ། 
།འཁོར་བའི་རྒྱུན་གྱིས་རྗེས་སུ་བདས་པའི་[^1045K]ཕྱིར། 
བདས་པ་ནི་གང་གི་ཕྱིར་འཁོར་བའི་རྒྱུན་གྱིས་བདས་པ་[^1046K]ཞེས་གསུངས་པའོ། 
།སྲེད་པ་[^1047K]ཞེས་བྱ་བའི་ཕྱིར། 
མིང་ནི་གང་གི་ཕྱིར་སྲེད་པའི་ཆུ་ཀླུང་དུ་ཞུགས་པ་ཞེས་གསུངས་པའོ། 
།སྐད་ཅིག་ཙམ་ཡང་མི་སྡོད་པ་དང་། 
འགྲམ་བལྟ་བར་[^1048K]མི་ནུས་པའི་ཕྱིར། 
ཤུགས་དྲག་པ་ནི་གང་གི་ཕྱིར་ཤུགས་དྲག་པོས་བདས་ཏེ་ལྟ་བའི་མཐུ་མེད་པ་ཞེས་གསུངས་པའོ། 
།འདོད་པ་ལ་སོགས་པའི་རྣམ་པར་རྟོག་པ་མང་པོའི་རྗེས་སུ་འགྲོ་བས་རྒྱས་པ་ཉིད་ནི་གང་གི་ཕྱིར་འདོད་པ་དང་། 
གནོད་སེམས་དང་། 
རྣམ་པར་འཚེ་བའི་རྣམ་པར་རྟོག་པ་མང་པོའི་རྗེས་སུ་རྒྱུ་བ་ཞེས་གསུངས་པའོ། 
།གནོད་པ་འབྱུང་བར་བྱེད་པ་ཡང་[^1049K]རྣམ་པ་བཞི་སྟེ། 
ངར་འཛིན་པ་དང་། 
ང་ཡིར་འཛིན་པ་གཉིས་ཀྱིས་ཁྱིམ་གྱི་[^1050K]གནས་ལས་མི་འཕགས་པའི་ཕྱིར། 
ཆུ་སྲིན་གྱིས་[^1051K]ཟིན་པ་ནི་གང་གི་ཕྱིར་འཇིག་[^1052K]ཚོགས་ལ་ལྟ་བའི་ཆུའི་སྲིན་པོས་ཟིན་པ་ཞེས་གསུངས་པའོ། 
།བོར་ནས་ཀྱང་འདོད་པ་རྗེས་སུ་དྲན་པས་འདོད་པ་རྣམས་སུ་སྐོར་བའི་[^1053K]ཕྱིར། 
ཀློང་དུ་ཆུད་པ་ནི་གང་གི་ཕྱིར་འདོད་པའི་ཐིབས་པོའི་ཀློང་དུ་ཞུགས་པ་ཞེས་གསུངས་པའོ། 
།ཡོངས་སུ་སྤྱོད་པའི་དུས་ན་དགའ་བ་ཅན་དང་། 
འདོད་ཆགས་ཀྱིས་[^1054K]བདེ་བའི་འདམ་དུ་ཐོགས་པའི་ཕྱིར། 
དཀྱིལ་དུ་ཐོགས་པ་ནི་གང་གི་ཕྱིར་དགའ་བ་ཅན་དང་། 
འདོད་ཆགས་ཀྱི་དཀྱིལ་དུ་ཀུན་དུ་ཐོགས་པ་ཞེས་གསུངས་པའོ། 
།ཐ་སྙད་ཀྱི་དུས་ན་ང་དྲག་གོ་སྙམ་པ་ལ་སོགས་པ་ང་རྒྱལ་རྣམ་པ་གསུམ་གྱིས་[^1055K]ཁེངས་པར་གྱུར་པའི་ཕྱིར། 
གླིང་གི་ཐང་ལ་ཐོན་པ་[^1056K]ནི་གང་གི་ཕྱིར་ངའོ་སྙམ་པའི་ང་རྒྱལ་གྱི་ཐང་ལ་འཐོན་པ་ཞེས་གསུངས་པའོ། 
།ཆུད་ཟ་བ་ཡང་རྣམ་པ་གསུམ་སྟེ། 
ངན་སོང་རྣམས་ན་སྐྱབས་མེད་པའི་ཕྱིར་འཆི་བས་ཆུད་ཟ་བ་ནི་གང་གི་ཕྱིར་དཔུང་གཉེན་མེད་པ་[^1057K]ཞེས་གསུངས་པའོ། 
།བདེ་འགྲོར་མི་འཕགས་པའི་ཕྱིར། 
མི་འགྲོ་བས་[^1058K]ཆུད་ཟ་བ་ནི་གང་གི་ཕྱིར་སྐྱེ་མཆེད་ཀྱི་གྲོང་ནས་མ་འཕགས་པ་ཞེས་གསུངས་པའོ། 
།མི་ཁོམ་པར་སྐྱེས་ཏེ་སངས་རྒྱས་འབྱུང་བ་དང་བྲལ་བའི་ཕྱིར། 
གཞན་དུ་འགྲོ་བས་ཆུད་ཟ་བ་ནི་གང་གི་ཕྱིར་སྒྲོལ་བ་མཁས་པ་དང་བྲལ་བ་ཡིན་གྱི་ཞེས་གསུངས་པའོ། 
།དེ་རྣམས་ལས་བཟློག་པ་དེ་དག་དང་མཐུན་པའི་གཉེན་པོ་ནི་ཐམས་ཅད་མཁྱེན་པ་ཉིད་ཀྱི་གླིང་ལ་དགོད་པ་སྟེ་གང་གི་ཕྱིར་དེ་དག་བདག་གིས་[^1059K]སྙིང་རྗེ་ཆེན་པོ་དང་། 
དགེ་བའི་རྩ་བའི་སྟོབས་ཀྱིས་[^1060K]བཏོན་ཏེ། 
ཐམས་ཅད་མཁྱེན་པ་ཉིད་ཀྱི་གླིང་འཚེ་བ་མེད་པ། 
རྡུལ་མེད་པ། 
འཇིགས་པ་དང་སྐྲག་པ་ཐམས་ཅད་མེད་པ་ལ་རབ་ཏུ་དགོད་པར་བྱའོ་ཞེས་གསུངས་པའོ། 
།ཁམས་ཀྱི་སྒོ་ནས་སྲིད་པ་ཚོལ་བ་ནི། 
བཙོན་རར་བཅུག་པའི་ཉེས་པ་སྟེ་གང་གི་ཕྱིར་ཀྱེ་མ་སེམས་ཅན་འདི་དག་ནི་འཁོར་བའི་བཙོན་རར་བཅུག་པ་ཞེས་གསུངས་པའོ། 
།བཙོན་རར་བཅུག་པ་དེ་ཡང་སྡུག་བསྔལ་བ་ཉིད་དང་། 
ལོངས་སྤྱོད་ཟད་པ་དང་། 
སྡུག་པ་དང་བྲལ་བ་དང་། 
བཅིང་བ་དང་སྒྲིབ་པའི་ཉེས་པ་ལྔ་དང་ལྡན་པར་རིག་པར་བྱའོ། 
།དེ་དག་ནི་ཕོངས་པ་[^1061K]རྣམ་པ་ལྔར་[^1062K]རིག་པར་བྱ་སྟེ། 
ནད་དང་། 
སྡུག་བསྔལ་བ་དང་། 
ཡིད་མི་བདེ་བ་དང་། 
འཁྲུག་པ་རྣམ་པ་མང་པོའི་ཕྱིར་ནད་མེད་པ་མེད་པས་ཕོངས་པ་ནི་གང་གི་ཕྱིར། 
སྡུག་བསྔལ་བ་དང་། 
ཡིད་མི་བདེ་བ་དང་། 
འཁྲུག་པ་མང་པོ་མང་བ་ཞེས་གསུངས་པའོ། 
།ཕུན་སུམ་ཚོགས་པ་སྤངས་པ་[^1063K]ཡང་མི་སྡུག་པ། 
རྒུད་པ་[^1064K]དང་འབྲེལ་པའི་ཕྱིར་ལོངས་སྤྱོད་ཀྱིས་[^1065K]ཕོངས་པ་ནི་གང་གི་ཕྱིར་སྡུག་པ་དང་མི་སྡུག་པར་འབྲེལ་པ་ཞེས་གསུངས་པའོ། 
།དེར་[^1066K]རྒུད་པ་དང་བྲལ་བ་མྱ་ངན་བྱེད་པའི་ཕྱིར། 
ཉེ་དུས་ཕོངས་པ་[^1067K]ནི་གང་གི་ཕྱིར། 
མྱ་ངན་དང་སྨྲེ་སྔགས་འདོན་པ་དང་བཅས་པའི་རྗེས་སུ་རྒྱུ་བ་ཞེས་གསུངས་པའོ། 
།གཟུགས་དང་གཟུགས་མེད་པའི་ཁམས་སུ་སྐྱེས་པ་འཆལ་པའི་ཚུལ་ཁྲིམས་སྤངས་པ་རྣམས་ལ་ཡང་། 
ཚུལ་ཁྲིམས་ཀྱི་སྡོམ་པ་དང་མི་མཐུན་པ་འདོད་པ་ལ་སྲེད་པའི་བག་ལ་ཉལ་རྗེས་སུ་འབྲེལ་པའི་ཕྱིར། 
ཚུལ་ཁྲིམས་ཀྱིས་ཕོངས་པ་ནི་གང་གི་ཕྱིར་སྲིད་པའི་སྒྲོག་ཏུ་བཅུག་པ་ཞེས་གསུངས་པའོ། 
།འཇིག་རྟེན་པའི་ཤེས་པ་ཐོབ་པ་རྣམས་ཀྱི་དེ་དང་མི་མཐུན་པ་མ་རིག་པའི་བག་ལ་ཉལ་གྱིས་[^1068K]ཁེབས་པའི་ཕྱིར། 
ལྟ་བས་ཕོངས་པ་ནི་གང་གི་ཕྱིར་ཁམས་གསུམ་མ་རིག་པའི་ཐིབས་པོས་ཀུན་ནས་ཁེབས་པ་ཡིན་གྱིས་ཞེས་གསུངས་པའོ། 
།དེ་རྣམས་ལས་བཟློག་པ་དེ་དག་དང་མཐུན་པའི་གཉེན་པོ་ནི་གང་གི་ཕྱིར། 
དེ་དག་བདག་གིས་ཁམས་གསུམ་པ་[^1069K]ཐམས་ཅད་ལས་དབེེན་པ་འཇིགས་པ་མེད་པའི་གྲོང་ཁྱེར་སྡུག་བསྔལ་ཐམས་ཅད་ཉེ་བར་ཞི་བ། 
སྒྲིབ་པ་མེད་པའི་མྱ་ངན་ལས་འདས་པ་ལ་དགོད་པར་བྱའོ་ཞེས་གསུངས་པའོ། 
།ལོག་པའི་ཚངས་པར་སྤྱོད་པ་ཚོལ་བ་ལ་བདག་ཏུ་མངོན་པར་ཞེན་པ་ཉིད་ནི་དེ་ལྟ་བ་གཞན་རྣམས་ཀྱི་རྩ་བ་ཡིན་པའི་ཕྱིར་ཉེས་པ་སྟེ། 
གང་གི་ཕྱིར་ཀྱེ་མ་སེམས་ཅན་འདི་དག་ནི་བདག་ཏུ་མངོན་པར་ཞེན་པ་ཞེས་གསུངས་པའོ། 
།དེས་ན་[^1070K]མྱ་ངན་ལས་འདས་པའི་གྲོང་ཁྱེར་དུ་འགྲོ་འདོད་པ་རྣམས་ཕུང་པོའི་གནས་ལས་མི་འཕགས་ཏེ། 
གང་གི་ཕྱིར་ཕུང་པོའི་གནས་ལ་[^1071K]མ་འཕགས་པ་ཞེས་གསུངས་པའོ། 
།ལམ་བཟང་པོར་འགྲོ་འདོད་པ་རྣམས་ཕྱིན་ཅི་ལོག་གིས་[^1072K]ལམ་ངན་པར་འགྲོ་སྟེ། 
གང་གི་ཕྱིར་ཕྱིན་ཅི་ལོག་བཞིས་འགྲོ་བ་ཞེས་གསུངས་པའོ། 
།བདག་ཏུ་དམིགས་ནས་དེ་ཡོངས་སུ་མྱ་ངན་ལས་འདའ་བར་བྱ་བའི་ཕྱིར། 
འགྲོ་འདོད་པ་རྣམས་བདག་ཏུ་ལྟ་བ་དངོས་པོ་མེད་པས་སྐྱེ་མཆེད་དྲུག་གི་གྲོང་སྟོང་པ་ལ་[^1073K]དམིགས་པ་སྟེ། 
གང་གི་ཕྱིར་སྐྱེ་མཆེད་དྲུག་གི་གྲོང་སྟོང་པ་ན་གནས་པ་ཞེས་གསུངས་པའོ། 
།ན་བ་དང་། 
རྒ་བ་དང་། 
འཆི་བ་དང་། 
དེ་ལས་བྱུང་བའི་སྡུག་བསྔལ་ལས་ཡོངས་སུ་ཐར་བར་[^1074K]འདོད་པ་རྣམས་དེའི་གནས་འབྱུང་བ་མི་མཉམ་པ་རྗེས་སུ་འབྲེལ་པའི་ཕྱིར་ཡོངས་སུ་མི་འགྲོལ་ཏེ། 
གང་གི་ཕྱིར་འབྱུང་བ་ཆེན་པོ་བཞིའི་སྦྲུལ་གྱིས་གཙེས་པ་ཞེས་གསུངས་པའོ། 
།ཕུང་པོའི་གཤེད་མ་རྗེས་སུ་འབྲང་བ་ནི་གང་གི་ཕྱིར་ཕུང་པོའི་གཤེད་མའི་ཆོམ་པོས་བཅོམ་པ་ཞེས་གསུངས་པའོ། 
།སྡུག་བསྔལ་སྣ་ཚོགས་རྗེས་སུ་འབྲེལ་པ་ནི་གང་གི་ཕྱིར་སྡུག་བསྔལ་དཔག་ཏུ་མེད་པ་མྱོང་བར་འགྱུར་བ་[^1075K]ཡིན་གྱི་ཞེས་གསུངས་པའོ། 
།དེ་དག་དང་མཐུན་པའི་གཉེན་པོ་ནི་སྒྲིབ་པ་ཐམས་ཅད་སྤངས་པའི་མྱ་ངན་ལས་འདས་པ་ལ་དགོད་པ་སྟེ། 
གང་གི་ཕྱིར་དེ་དག་བདག་གིས་མཆོག་ཏུ་བདེ་བ་གནས་ཐམས་ཅད་དང་བྲལ་བ་འདི་ལྟ་སྟེ། 
སྒྲིབ་པ་ཐམས་ཅད་སྤངས་པའི་མྱ་ངན་ལས་འདས་པ་ལ་དགོད་པར་བྱའོ་ཞེས་གསུངས་པའོ། 
།ཡང་དག་པའི་ཚངས་པར་སྤྱོད་པ་ཚོལ་བ་ན་མོས་པ་དམན་པ་ནི་ཉེས་པའོ། 
།དམན་པ་དེ་ཡང་མང་བ་དང་གསལ་བ་དེ་གཉིས་[^1076K]ཆོས་རྒྱ་ཆེན་པོར་གྱུར་པ་རྟོགས་པར་བྱ་བ་ལ་ཞུམ་པས་དམའ་བ་དང་། 
སེམས་ཅན་མཐའ་ཡས་པའི་དོན་བྱ་བ་ལ་ཡོངས་སུ་སྐྱོ་བས་ཞེན་པ་དང་། 
རྣམ་པ་གཉིས་ཀྱིས་[^1077K]ཕྱེ་བ་སྟེ་གང་གི་ཕྱིར་ཀྱེ་མ་སེམས་ཅན་འདི་དག་ནི་ཞུམ་ཞིང་ཞེན་པས་མོས་པ་དམན་པ་ཞེས་གསུངས་པའོ[^1078K]། 
།མོས་པ་དམན་པ་དེ་ལ་བརྟེན་ནས་ཐེག་པ་དམན་པ་ལ་སྨོན་པས་སྨོན་ལམ་གྱི་[^1079K]ཉེས་པ་སྟེ་གང་གི་ཕྱིར་ཐམས་ཅད་མཁྱེན་པའི་ཡེ་ཤེས་མཆོག་གི་སེམས་མི་བདོག་པ་ཞེས་གསུངས་པའོ། 
།བསྒྲུབ་པའི་[^1080K]ཉེས་པ་ནི་མ་ངེས་པའི་[^1081K]ཚོགས་ལ་གནས་པ་རྣམས་[^1082K]ཐེག་པ་མཆོག་གི་ངེས་པར་འབྱུང་བ་ཡོད་བཞིན་དུ་ཐེག་པ་དམན་པ་བསྒྲུབ་པར་[^1083K]རིག་པར་བྱ་སྟེ་གང་གི་ཕྱིར་ཐེག་པ་མཆོག་གི་ངེས་པར་འབྱུང་བ་ཡོད་བཞིན་དུ་ཉན་ཐོས་དང་རང་སངས་རྒྱས་ཀྱི་ཐེག་པར་ལྟུང་བ་ཡིན་གྱིས་[^1084K]ཞེས་གསུངས་པའོ། 
།དེ་དག་དང་མཐུན་པའི་གཉེན་པོ་ནི་སངས་རྒྱས་ཀྱི་ཆོས་རྒྱ་ཆེན་པོ་བློ་གྲོས་རྒྱས་པས་དམིགས་པ་ལ་འགོད་པ་[^1085K]སྟེ། 
གང་གི་ཕྱིར་དེ་དག་བདག་གིས་སངས་རྒྱས་ཀྱི་ཆོས་རྒྱ་ཆེན་པོ་བློ་གྲོས་རྣམ་པར་རྒྱས་པས་དམིགས་པ་ལ་[^1086K]དགོད་པར་བྱའོ་སྙམ་མོ་ཞེས་གསུངས་པའོ། 
།སྡོམ་པའི་ཚུལ་ཁྲིམས་ཀྱི་དབང་དུ་བྱས་ནས། 
ཚུལ་ཁྲིམས་ཀྱི་སྟོབས་བསྐྱེད་པ་ཐོབ་ལ་དགེ་བའི་ཆོས་བསྡུ་བར་བྱ་བ་དང་། 
སེམས་ཅན་གྱི་དོན་བྱེད་པའི་དབང་དུ་བྱས་ནས་བྱ་བ་མངོན་པར་བསྒྲུབ་པ་ལ་མཁས་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་དེ་ལྟར་ཚུལ་ཁྲིམས་ཀྱི་སྟོབས་བསྐྱེད་པ་དེ་ལྟ་བུ་དང་ལྡན་པ། 
བྱ་བ་མངོན་པར་སྒྲུབ་པ་ལ་མཁས་པའི་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་དྲི་མ་མེད་པ་ལ་གནས་པ་དེ་ལ་ཞེས་བྱ་བ་གསུངས་པའོ། 
།འདི་མན་ཆད་སངས་རྒྱས་མང་པོ་སྣང་བར་འགྱུར་ཞེས་བྱ་བ་ལ་སོགས་པའི་ཚིག་གིས་འབྲས་བུའི་ཕན་ཡོན་གྱི་ཁྱད་པར་སྟོན་ཏེ། 
ས་དང་པོ་ལ་ཇི་ལྟ་བ་བཞིན་དུ་འདིར་ཡང་ཅི་རིགས་སུ་རིག་པར་བྱའོ། 
།བསྐལ་པ་མང་པོར་[^1087K]སེར་སྣ་དང་འཆལ་བའི་ཚུལ་ཁྲིམས་ཀྱི་དྲི་མ་བསལ་བས་གཏོང་བ་དང་། 
ཚུལ་ཁྲིམས་རྣམ་པར་དག་པ་ཡང་དག་པར་འགྲུབ་བོ་ཞེས་བྱ་བ་འདི་ནི་ཁྱད་པར་རོ། 
།ས་དང་པོ་ལ་ནི་ཚུལ་ཁྲིམས་རྣམ་པར་མ་དག་པས་གཏོང་བ་ཡང་རྣམ་པར་མ་དག་གོ། 
།དེ་ལྟར་སྦྱིན་པའི་ཕ་རོལ་ཏུ་ཕྱིན་པའི་ཤས་ཆེ་བར་ཅིའི་ཕྱིར་གསུངས་ཤེ་ན། 
དེ་མ་ཡིན་པ་དག་ཤས་ཆུང་བའི་ཕྱིར་རོ། 
།དེ་ཡང་འདིར་ཆེས་[^1088K]ཡོངས་སུ་དག་པར་རིག་པར་བྱའོ། 
།རྣམ་པར་དག་པ་ཡང་དག་པར་འགྲུབ་པ་དེས་[^1089K]སེར་སྣ་དང་། 
འཆལ་བའི་ཚུལ་ཁྲིམས་ཀྱི་དྲི་མ་དང་བྲལ་བའི་ཕྱིར་ས་འདི་དྲི་མ་མེད་པའོ་ཞེས་ངེས་པའི་ཚིག་ཡོངས་སུ་སྟོན་ཏོ། 
།ས་དང་པོ་ལ་ནི་གསེར་གྱི་ས་ལེ་སྦྲམ་མེར་བསྲེགས་པས་[^1090K]ཕྱི་རོལ་གྱི་ལྕགས་ལ་སོགས་པའི་གཡའ་ཉི་ཚེ་མེད་པའི་དཔེས་བསྟན་གྱི། 
འདིར་ནི་ནག་ཚུར་དུ་བཅུག་ན་རང་བཞིན་གྱི་དྲི་མ་འོད་གསལ་བ་མ་ཡིན་པ་བསལ་ནས། 
རང་བཞིན་གྱིས་བཟང་བས་རང་བཞིན་གྱི་[^1091K]ཚུལ་ཁྲིམས་ཡོངས་སུ་དག་པར་བསྟན་ཏོ། 
།འཕགས་པ་ས་བཅུ་པ་[^1092K]ལས་ས་གཉིས་པའི་རྣམ་པར་བཤད་པ་རྫོགས་སོ།། 
།།བམ་པོ་དྲུག་པ། 
ས་གསུམ་པ་ནི་འདོད་ཆགས་དང་བྲལ་བར་སྦྱོར་བ་འབྱུང་བར་བྱེད་པ་དང་། 
འདོད་ཆགས་དང་འབྲལ་བར་[^1093K]སྦྱོར་བ་དང་། 
འདོད་ཆགས་དང་བྲལ་བ་དང་། 
འདོད་ཆགས་དང་བྲལ་བའི་འབྲས་བུའི་དབང་དུ་བྱས་པར་[^1094K]རིག་པར་བྱའོ། 
།དེ་ལ་འདོད་ཆགས་དང་བྲལ་བར་སྦྱོར་བ་འབྱུང་པར་བྱེད་པ་ནི། 
སེམས་ཀྱི་བསམ་པ་ཡིད་ལ་བྱེད་པ་བཅུ་པ་དག་གོ། 
།འདོད་ཆགས་དང་འབྲལ་བར་[^1095K]སྦྱོར་བ་ནི་བསམ་གཏན་བསྒྲུབས་[^1096K]ཏེ་གནས་པར་མ་གྱུར་གྱི་བར་དུའོ། 
།འདོད་ཆགས་དང་བྲལ་བ་ནི་བསམ་གཏན་དང་། 
གཟུགས་མེད་པའི་སྙོམས་པར་འཇུག་པ་རྣམས་སོ། 
།འདོད་ཆགས་དང་བྲལ་བའི་འབྲས་བུ་ནི་ཚད་མེད་པ་ལ་སོགས་པའོ། 
།དེ་ལ་འདོད་ཆགས་དང་བྲལ་བའི་སེམས་ཀྱི་[^1097K]བསམ་པ་ནི་དག་པའི་སེམས་ཀྱི་བསམ་པ་ཡིན་པར་རིག་པར་བྱའོ། 
།དེའི་རྒྱུ་ཡིད་ལ་བྱེད་པ་ནི་དག་པའི་སེམས་ཀྱི་བསམ་པ་ཡིད་ལ་བྱེད་པ་སྟེ། 
གང་གི་ཕྱིར་གྱི་རྒྱལ་བའི་སྲས་དག་བྱང་ཆུབ་སེམས་དཔའི་ས་གཉིས་པ་ལ་ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པའི་[^1098K]བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ས་གསུམ་པ་གནོན་ཏེ། 
དེས་[^1099K]སེམས་ཀྱི་བསམ་པ་ཡིད་ལ་བྱེད་པ་རྣམ་པ་བཅུས་གནོན་[^1100K]ཏོ། 
།བཅུ་གང་ཞེ་ན། 
འདི་ལྟ་སྟེ་དག་པའི་སེམས་ཀྱི་[^1101K]བསམ་པ་ཡིད་ལ་བྱེད་ཅེས་གསུངས་པའོ། 
།དག་པའི་སེམས་ཀྱི་བསམ་པ་ཡོངས་སུ་མི་[^1102K]ཉམས་པ་དེ་ཉིད་ཀྱི་དབང་དུ་བྱས་ནས་གཉིས་པ་སྟེ། 
གང་གི་ཕྱིར་བརྟན་པའི་སེམས་ཀྱི་བསམ་པ་ཡིད་ལ་བྱེད་པ་ཞེས་གསུངས་པའོ། 
།ཐོབ་པར་བྱ་བའི་ཐབས་ནི་དེའི་མི་མཐུན་པའི་ཕྱོགས་མ་འོངས་པའི་འདོད་པ་སུན་འབྱིན་པ་དང་། 
ད་ལྟར་བྱུང་བའི་འདོད་པ་ལ་མ་ཆགས་པའི་དབང་དུ་བྱས་ནས་གསུམ་པ་དང་བཞི་པ་སྟེ། 
གང་གི་ཕྱིར་སྐྱོ་བའི་སེམས་ཀྱི་བསམ་པ་ཡིད་ལ་བྱེད་པ་དང་། 
འདོད་ཆགས་དང་བྲལ་བའི་སེམས་ཀྱི་[^1103K]བསམ་པ་ཡིད་ལ་བྱེད་པ་ཞེས་གསུངས་པའོ། 
།རང་གི་ཐེག་པ་མི་[^1104K]འདོར་བའི་དབང་དུ་བྱས་ནས་ལྔ་པ་སྟེ། 
གང་གི་ཕྱིར་ཕྱིར་མི་ལྡོག་པའི་སེམས་ཀྱི་བསམ་པ་ཡིད་ལ་བྱེད་པ་ཞེས་གསུངས་པའོ། 
།རང་གི་ས་པའི་ཉོན་མོངས་པས་མི་ཤིགས་པའི་[^1105K]དབང་དུ་བྱས་ནས་དྲུག་པ་སྟེ། 
གང་གི་ཕྱིར་སྲ་བའི་སེམས་ཀྱི་བསམ་པ་ཡིད་ལ་བྱེད་པ་ཞེས་གསུངས་པའོ། 
།སྙོམས་པར་འཇུག་པ་[^1106K]ལ་དབང་བའི་དབང་དུ་བྱས་ནས་བདུན་པ་སྟེ། 
གང་གི་ཕྱིར་སྦྱངས་པའི་སེམས་ཀྱི་བསམ་པ་ཡིད་ལ་བྱེད་པ་ཞེས་གསུངས་པའོ། 
།འོག་མར་སྐྱེ་བ་དང་ཡོངས་སུ་མི་ཉམས་པ་གཉིས་ཀྱིས། 
བསམ་གཏན་བཟློག་[^1107K]ནུས་པ་ཉིད་ཀྱི་དབང་དུ་བྱས་ནས་བརྒྱད་པ་སྟེ། 
གང་གི་ཕྱིར་རང་དབང་གི་སེམས་ཀྱི་བསམ་པ་ཡིད་ལ་བྱེད་པ་ཞེས་གསུངས་པའོ། 
།དེར་སྐྱེས་ཀྱང་ཀུན་ནས་ཉོན་མོངས་པ་མེད་པ་ཉིད་ཀྱི་དབང་དུ་བྱས་ནས་དགུ་པ་སྟེ། 
གང་གི་ཕྱིར་རླབས་པོ་ཆེའི་སེམས་ཀྱི་བསམ་པ་ཡིད་ལ་བྱེད་པ་ཞེས་གསུངས་པའོ། 
།སེམས་ཅན་གྱི་དོན་བྱ་བའི་[^1108K]ཕྱིར། 
སྲིད་པའི་རྒྱུན་[^1109K]གཅོད་པའི་དབང་དུ་བྱས་ནས་[^1110K]སེམས་ཀྱི་བསམ་པ་ཡིད་ལ་བྱེད་པ་བཅུ་པར་རིག་པར་བྱ་སྟེ། 
གང་གི་ཕྱིར་ཆེ་བ་ཉིད་ནི་[^1111K]སེམས་ཀྱི་བསམ་པ་ལ་[^1112K]བྱེད་པ་ཞེས་གསུངས་པའོ། 
།འདོད་ཆགས་དང་བྲལ་བར་སྦྱོར་བ་ནི་རྣམ་པ་གསུམ་སྟེ། 
ཀུན་ནས་ཉོན་མོངས་པ་ལས་བསྲུང་བའི་སྦྱོར་བ་དང་། 
ཐེག་པ་དམན་པ་ལས་ཀུན་དུ་བསྲུང་བའི་སྦྱོར་བ་དང་། 
ཐབས་ཡོངས་སུ་བཟུང་བའི་སྦྱོར་བའོ། 
།དེ་ལ་[^1113K]ཀུན་ནས་ཉོན་མོངས་པ་ལས་ཀུན་དུ་བསྲུང་བའི་སྦྱོར་བ་ནི་འདུ་བྱེད་དུ་གྱུར་པ་ཐམས་ཅད་ལ་མི་རྟག་པ་ཉིད་དང་། 
མངོན་དུ་བསྟན་པར་[^1114K]བྱ་བ་མ་ཡིན་པར་བཅུ་པ་གཉིས་ཀྱི་[^1115K]ཡོངས་སུ་བརྟག་པ་[^1116K]སྟེ། 
དེ་ལ་མདོར་ན་ཚེའི་འདུ་བྱེད་མི་གནས་པ་ཉིད་ཡིན་པས་མི་རྟག་པར་ཡོངས་སུ་རྟོགས་པ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་གསུམ་པ་ལ་གནས་པའི་བྱང་ཆུབ་སེམས་དཔའ་དེ་འདུ་བྱེད་དུ་གྱུར་པ་ཐམས་ཅད་ལ་མི་རྟག་པར་སོ་སོར་རྟོག་ཅེས་གསུངས་པའོ[^1117K]། 
།དེའི་འོག་ཏུ་མི་རྟག་པ་ཉིད་དེ་ཇི་ལྟ་བུ་ཡིན་པ་དང་། 
གང་ཡིན་པ་དེ་ཡོངས་སུ་རྟོག་སྟེ་[^1118K]མི་རྟག་པ་ཉིད་དེ་ཇི་ལྟ་བུ་ཞེ་ན། 
ལུས་ཀྱི་གནས་སྐབས་འགྱུར་བའི་དབང་གིས་[^1119K]སྡུག་བསྔལ་ཉིད་རྣམ་པ་གསུམ་དང་ལྡན་པ་སྟེ། 
གང་གི་ཕྱིར་སྡུག་བསྔལ་བ་ཞེས་གསུངས་པའོ། 
།ཟས་ཀྱིས་[^1120K]གནས་པའི་དབང་གིས་[^1121K]མདོག་མི་སྡུག་པ་ལ་སོགས་པར་གྱུར་པ་ནི། 
གང་གི་ཕྱིར་མི་སྡུག་པ་ཞེས་གསུངས་པའོ། 
།མི་མཐུན་པ་ཡོངས་སུ་མ་སྤངས་པའི་དབང་གིས་དུས་མ་ཡིན་པར་འཆི་བ་ནི། 
གང་གི་ཕྱིར་ཡིད་བརྟན་དུ་མི་རུང་བ་ཞེས་གསུངས་པའོ། 
།སྣོད་རྣམས་འཇིག་པའི་[^1122K]དབང་གིས་འཇིག་པ་ནི་གང་གི་ཕྱིར་རྣམ་པར་འཇིག་པ་ཞེས་གསུངས་པའོ། 
།ལོངས་སྤྱོད་རྣམས་ཀྱི་བདག་པོ་ངེས་པ་མེད་པའི་དབང་གིས་གཅིག་དང་མི་གནས་པ་ནི་གང་གི་ཕྱིར་རིང་དུ་མི་གནས་པ་ཞེས་གསུངས་པའོ། 
།མི་རྟག་པ་དེ་གང་ཞེ་ན། 
དེ་ནི་རྣམ་པ་གཉིས་ཏེ་མྱུར་བའི་དུས་ནི་གང་གི་ཕྱིར་སྐྱེ་བ་དང་འགག་པ་ཉིད་སྐད་ཅིག་པ་ཞེས་གསུངས་པའོ། 
།རང་བཞིན་ཡོངས་སུ་གྲུབ་པ་མེད་དེ། 
འདས་པ་དང་། 
མ་འོངས་པ་དང་། 
ད་ལྟར་བྱུང་བའི་དུས་རྣམས་སུ་མ་བྱུང་བ་དང་། 
མི་འཕོ་བ་དང་། 
འགག་པ་ནི་གང་གི་ཕྱིར་སྔོན་གྱི་མཐར་མ་བྱུང་བ་དང་། 
ཕྱི་མའི་མཐར་འཕོ་བ་མེད་པ་དང་། 
ད་ལྟར་བྱུང་བ་ལ་མི་གནས་པར་སོ་སོར་རྟོག་གོ་ཞེས་གསུངས་པའོ། 
།དེ་ལྟར་འདུ་བྱེད་དུ་གྱུར་པ་མི་རྟག་པ་ལ་ཅི་འདུ་བྱེད་དུ་གྱུར་པ་ལ་བརྟེན་པར་བྱ་བའི་ཕྱིར། 
མངོན་དུ་རྟེན་དུ་རུང་བ་འགའ་ཞིག་ཡོད་དམ་སྙམ་ན། 
ཐམས་ཅད་མངོན་དུ་བསྟེན་པར་[^1123K]བྱ་བ་མ་ཡིན་པར་[^1124K]མཐོང་སྟེ། 
གང་གི་ཕྱིར་དེ་འདུ་བྱེད་དུ་གྱུར་པ་དེ་ལྟ་བུ་ཐམས་ཅད་ལ་ཡང་དག་པར་རྟོག་པའི་ཚེ་མངོན་དུ་བསྟེན་པར་[^1125K]བྱ་བ་མ་ཡིན་པ་ཞེས་བཅུ་པ་གཉིས་པ་ལས་གསུངས་པའོ། 
།མངོན་དུ་བསྟེན་པར་[^1126K]བྱ་བ་མ་ཡིན་པ་དེ་ཡང་རྣམ་པ་དགུར་[^1127K]རིག་པར་བྱ་སྟེ། 
མི་རྟག་པ་ཉིད་དུ་མ་གྱུར་པ་སྟོན་པ་མ་ཡིན་པ་ནི་གང་གི་ཕྱིར་གསོལ་འདྲུའི་གནས་མེད་པ་ཞེས་གསུངས་པའོ། 
།གྱུར་པ་ནི་དཔུང་གཉེན་མེད་པས་དེ་གྱུར་པའི་ཕྱིར། 
ཐོག་མར་སྡུག་བསྔལ་བར་གྱུར་པས་མྱ་ངན་དང་བཅས་པ་ནི་གང་གི་ཕྱིར་མྱ་ངན་དང་བཅས་པ་ཞེས་གསུངས་པའོ། 
།བར་དུ་སྨྲེ་བ་[^1128K]དང་བཅས་པ་ནི་གང་གི་ཕྱིར་སྨྲེ་སྔགས་འདོན་པ་དང་བཅས་པ་ཞེས་གསུངས་པའོ། 
།ཆུང་བར་[^1129K]གྱུར་པ་ན་འཁྲུག་པ་དང་བཅས་པས་དམན་པ་ཙམ་རྗེས་སུ་འབྲང་བ་ནི་གང་གི་ཕྱིར་འཁྲུག་པ་དང་བཅས་པ་ཞེས་གསུངས་པའོ། 
།ལོངས་སྤྱོད་རྣམས་ཡོངས་སུ་ཚོལ་བའི་དུས་ན་བདག་ལ་སྡུག་པར་འགྱུར་གྱི། 
མི་སྡུག་པར་མི་འགྱུར་གྲང་སྙམ་དུ། 
ཚེར་མ་རྣམས་ཀྱི་སྡུག་པ་དང་། 
མི་སྡུག་པར་འབྲེལ་པ་ནི་གང་གི་ཕྱིར་སྡུག་པ་དང་མི་སྡུག་པར་འབྲེལ་པ་ཞེས་གསུངས་པའོ། 
།ཡོངས་སུ་སྤྱོད་པའི་དུས་ན་བདེ་བ་ཆུང་ལ་སྡུག་བསྔལ་མང་བ་ནི་གང་གི་ཕྱིར། 
སྡུག་བསྔལ་བ་དང་། 
ཡིད་མི་བདེ་བ་དང་། 
འཁྲུག་པ་མང་པོ་མང་བ་ཞེས་གསུངས་པའོ། 
།ལུས་རྒས་པའི་གནས་སྐབས་ན་བྱིས་པ་ལ་སོགས་པའི་གནས་སྐབས་སྔ་མ་[^1130K]གནས་པ་ནི་གང་གི་ཕྱིར་བསགས་པ་མེད་པར་གྱུར་པ་ཞེས་གསུངས་པའོ། 
།ལང་ཚོ་ལ་བབ་པའི་གནས་སྐབས་ན་ཚོར་བ་རྣམ་པ་གསུམ་དང་ལྡན་པས། 
འདོད་ཆགས་ལ་སོགས་པའི་མེ་རབ་ཏུ་འབར་བ་ནི་གང་གི་ཕྱིར་འདོད་ཆགས་དང་། 
ཞེ་སྡང་དང་། 
གཏི་མུག་གི་མེ་རབ་ཏུ་འབར་བ་ཞེས་གསུངས་པའོ། 
།ཆེས་འགྲས་ཀྱི་གནས་སྐབས་ན་རྣམ་པར་འཕེལ་བ་ནི་གང་གི་ཕྱིར་ནད་དུ་མ་[^1131K]རྣམ་པར་འཕེལ་བའི་ལུས་མཐོང་ནས་ཞེས་གསུངས་པའོ། 
།ལུས་ནི་འདས་མ་ཐག་པའི་ཚིག་གསུམ་ཆར་[^1132K]དང་སྦྱར་བར་བྱའོ། 
།ཐོག་མར་མ་སྨོས་པ་ནི་[^1133K]ལུས་དེ་ཡང་དང་ཡང་བསྟན་པར་འགྱུར་བའི་ཕྱིར་རོ། 
།དེ་ལ་ཐེག་པ་དམན་པ་ལས་ཀུན་དུ་བསྲུང་བའི་སྦྱོར་བ་ནི་འདུ་བྱེད་དུ་གྱུར་པ་ལས་སེམས་བསྐྱོད་[^1134K]ནས། 
ཆེ་བ་ཉིད་རྣམ་པ་གཉིས་ཀུན་དུ་[^1135K]བསྟན་པས་དེ་བཞིན་གཤེགས་པའི་ཡེ་ཤེས་ལ་ཡང་དག་པར་གཏོང་བ་དང་། 
སེམས་ཅན་རྣམས་ལ་[^1136K]སེམས་ཀྱི་བསམ་པ་བཅུ་ཉེ་བར་འཇོག་པ་དང་། 
དེ་དག་ཡོངས་སུ་བསྐྱབ་པའི་[^1137K]ཕྱིར་བརྩོན་འགྲུས་རྩོམ་པ་[^1138K]སྟེ། 
འདིས་[^1139K]ནི་གང་ལ་བརྟེན་ནས་གང་གི་ཕྱིར། 
ཇི་ལྟར་རབ་ཏུ་སྦྱོར་བར་བྱེད་པ་དེ་ཡོངས་སུ་བསྟན་པ་ཡིན་ཏེ། 
གང་གི་ཕྱིར་དེ་[^1140K]འདུ་བྱེད་དུ་གྱུར་པ་ཐམས་ཅད་ལས་དེ་བས་ཀྱང་ཤས་ཆེར་སེམས་བསྐྱོད་ཅིང་དེ་བཞིན་གཤེགས་པའི་ཡེ་ཤེས་ལ་[^1141K]ཡང་དག་པར་གཏོང་ངོ་ཞེས་གསུངས་པའོ། 
།དེ་བཞིན་གཤེགས་པའི་ཡེ་ཤེས་ཀྱི་ཆེ་བ་ཉིད་ནི་རྣམ་པ་གཉིས་ཏེ། 
ཡོན་ཏན་ཡོངས་སུ་འཛིན་པ་[^1142K]ཆེ་བ་ཉིད་དང་། 
རྣམ་པར་དག་པ་ཆེ་བ་ཉིད་དོ། 
།[^1143K]ཡོན་ཏན་ཡོངས་སུ་འཛིན་པ་ཡང་[^1144K]རྣམ་པ་ལྔར་རིག་པར་བྱ་སྟེ། 
བརྟག་མི་ནུས་པའི་ཕྱིར། 
མཐུའི་ཡོན་ཏན་ཡོངས་སུ་འཛིན་པ་ནི་གང་གི་ཕྱིར་དེ་བཞིན་གཤེགས་པའི་ཡེ་ཤེས་བསམ་གྱིས་མི་ཁྱབ་པ་ཉིད་དུ་ཡང་དག་པར་མཐོང་སྟེ་ཞེས་གསུངས་པའོ། 
།ཟླ་མེད་པའི་ཕྱིར་མངོན་པར་རྫོགས་པར་བྱང་ཆུབ་པའི་ཡོན་ཏན་ཡོངས་སུ་འཛིན་པ་ནི་གང་གི་ཕྱིར་མཚུངས་པ་མེད་པ་ཉིད་ཅེས་གསུངས་པའོ། 
།སེམས་ཅན་དཔག་ཏུ་མེད་པའི་དོན་བྱ་བའི་ཕྱིར། 
དོན་ཆེན་པོའི་ཡོན་ཏན་ཡོངས་སུ་འཛིན་པ་ནི་གང་གི་ཕྱིར་དཔག་ཏུ་མེད་པ་ཉིད་ཅེས་གསུངས་པའོ། 
།དཀོན་པའི་ཕྱིར་ཚད་གཟུང་[^1145K]དུ་མེད་པའི་ཡོན་ཏན་ཡོངས་སུ་འཛིན་པ་ནི་གང་གི་ཕྱིར་རྙེད་དཀའ་བ་ཉིད་ཅེས་གསུངས་པའོ། 
།མུ་སྟེགས་ཅན་དང་མ་འདྲེས་པའི་ཕྱིར་ཐུན་མོང་མ་ཡིན་པའི་ཡོན་ཏན་ཡོངས་སུ་འཛིན་པ་ནི་གང་གི་ཕྱིར་མ་འདྲེས་པ་ཉིད་ཅེས་གསུངས་པའོ། 
།རྣམ་པར་དག་པ་ནི་ཉོན་མོངས་པ་དང་། 
སྡུག་བསྔལ་དང་བྲལ་བ་དང་། 
མྱ་ངན་ལས་འདས་པ་ཐོབ་པ་ཡིན་པར་རིག་པར་བྱའོ། 
།ཉོན་མོངས་པ་དང་བྲལ་བ་ནི་བག་ཆགས་དང་བཅས་པའི་ཉོན་མོངས་པ་དང་མ་འདྲེས་པར་རིག་པར་བྱ་སྟེ། 
གང་གི་ཕྱིར་གནོད་པ་མེད་པ་ཉིད་ཅེས་གསུངས་པའོ། 
།སྡུག་བསྔལ་དང་བྲལ་བ་ནི་སྡུག་བསྔལ་དང་། 
དེའི་གཞི་ལས་བྱུང་བ་མྱ་ངན་ཟད་པར་རིག་པར་བྱ་སྟེ། 
གང་གི་ཕྱིར་འཁྲུག་པ་མེད་པ་ཉིད་ཅེས་གསུངས་པའོ། 
།མྱ་ངན་ལས་འདས་པ་ཐོབ་པ་ནི་ཉོན་མོངས་པ་དང་། 
ཉེ་བའི་ཉོན་མོངས་པའི་འཇིགས་པ་ཐམས་ཅད་མེད་པར་རིག་པར་བྱ་སྟེ། 
གང་གི་ཕྱིར་འཇིགས་པ་མེད་པའི་གྲོང་ཁྱེར་དུ་འགྲོ་བ་ཉིད་ཅེས་གསུངས་པའོ། 
།དེ་ཡང་བྱང་ཆུབ་སེམས་དཔའི་ཕྱིར་འོང་བ་མེད་པ་དང་། 
སེམས་ཅན་གྱི་དོན་བྱེད་པ་གཉིས་ཀྱིས་[^1146K]འཇིག་རྟེན་པ་དང་། 
འཇིག་རྟེན་ལས་འདས་པའི་མྱ་ངན་ལས་འདས་པ་ཐོབ་པ་ལ་[^1147K]ཁྱད་པར་དུ་འཕགས་པར་རིག་པར་བྱ་སྟེ། 
གང་གི་ཕྱིར་ཕྱིར་མི་ལྡོག་པ་ཉིད་དང་སྐྱེ་བོ་མང་པོ་ཡོངས་སུ་སྐྱོབ་པ་ཉིད་དུ་ཡང་དག་པར་མཐོང་ངོ་ཞེས་གསུངས་པའོ། 
།སེམས་ཀྱི་བསམ་པ་བཅུ་ནི་སེམས་ཅན་མགོན་མེད་པ་རྣམས་ལས་[^1148K]བརྩམས་པ་སྟེ། 
དེས་[^1149K]དེ་བཞིན་གཤེགས་པའི་ཡེ་ཤེས་དེ་ལྟར་ཚང་བ་ཡང་དག་པར་མཐོང་སྟེ། 
འདུ་བྱེད་དུ་གྱུར་པ་དེ་ལྟར་གནོད་པ་མང་པོ་དང་ལྡན་པར་ཡོངས་སུ་རྟོག་པ་[^1150K]ན་སེམས་ཅན་རྣམས་ལ་དེ་བས་[^1151K]ཀྱང་ཤས་ཆེར་སེམས་ཀྱི་བསམ་པ་བཅུ་ཉེ་བར་འཇོག་སྟེ། 
བཅུ་གང་ཞེ་ན། 
།འདི་ལྟ་སྟེ། 
མགོན་མེད་ཅིང་རྟོན་པ་མེད་པའི་སེམས་ཀྱི་བསམ་པ་ཉིད་ཅེས་རྒྱ་ཆེར་གསུངས་པའོ[^1152K]། 
།དེ་ལ་རྟོན་པ་མེད་པ་ཉིད་ནི་མགོན་མེད་པ་ཉིད་[^1153K]དོ། 
།དེ་ཡང་རྣམ་པ་དགུར་[^1154K]རིག་པར་བྱ་སྟེ། 
རྟག་ཏུ་དབུལ་ཏེ་མགོན་མེད་པ་ཉིད་དང་། 
འདོད་ཆགས་དང་། 
ཞེ་སྡང་དང་གཏི་མུག་གི་མེ་རབ་ཏུ་འབར་ཏེ་མགོན་མེད་པ་ཉིད་དང་། 
སྲིད་པའི་བཙོན་རར་ཆུད་དེ་མགོན་མེད་པ་ཉིད་དང་། 
རྟག་ཏུ་རྒྱུན་མི་འཆད་པར་ཉོན་མོངས་པ་ཐིབས་པོས་བསྒྲིབས་[^1155K]ཏེ་མགོན་མེད་པ་ཉིད་དང་། 
ལྟ་བའི་མཐུ་མེད་དེ་མགོན་མེད་པ་ཉིད་དང་། 
དགེ་བའི་ཆོས་ལ་འདུན་པ་དང་བྲལ་ཏེ་མགོན་མེད་པ་ཉིད་དང་། 
སངས་རྒྱས་ཀྱི་ཆོས་ཆུད་ཟོས་ཏེ་མགོན་མེད་པ་ཉིད་དང་། 
འཁོར་བའི་རྒྱུན་གྱིས་བདས་ཏེ་མགོན་མེད་པ་ཉིད་དང་། 
ཐར་པའི་ཐབས་ཆུད་ཟོས་ཏེ་མགོན་མེད་པ་ཉིད་དུའོ། 
།དེ་ལ་འདོད་པ་ཚོལ་བའི་དབང་དུ་བྱས་ནས་ངོམས་མི་མྱོང་བ་དང་། 
རབ་ཏུ་མ་ཞིབ་ཡོངས་སུ་སྤྱོད་པ་གཉིས་རིག་པར་བྱ་སྟེ། 
གང་གི་ཕྱིར་རྟག་ཏུ་འབུལ་བའི་སེམས་ཀྱི་བསམ་པ་ཉིད་དང་། 
འདོད་ཆགས་དང་ཞེ་སྡང་དང་གཏི་མུག་གི་མེ་རབ་ཏུ་འབར་བའི་སེམས་ཀྱི་བསམ་པ་ཉིད་ཅེས་གསུངས་པའོ། 
།སྲིད་པ་ཚོལ་བའི་དབང་དུ་བྱས་ནས་འགྲོ་བ་དྲུག་གི་འཁོར་བ་ན་ཡོངས་སུ་འཕྱན་པ་ཉིད་དང་། 
དེའི་རྒྱུ་ཉོན་མོངས་པས་ཁེབས་པ་ཉིད་དང་། 
མི་དལ་བར་སྐྱེ་བ་[^1156K]ནི་གསུམ་དང་གོ་རིམས་བཞིན་དུ་རིག་པར་བྱ་སྟེ། 
གང་གི་ཕྱིར་སྲིད་པའི་བཙོན་རར་ཆུད་པའི་སེམས་ཀྱི་བསམ་པ་ཉིད་དང་། 
རྟག་ཏུ་རྒྱུན་མི་འཆད་པར་ཉོན་མོངས་པ་ཐིབས་པོས་བསྒྲིབས་པའི་[^1157K]སེམས་ཀྱི་བསམ་པ་ཉིད་དང་། 
ལྟ་བའི་མཐུ་མེད་པའི་སེམས་ཀྱི་བསམ་པ་ཉིད་ཅེས་གསུངས་པའོ། 
།ཚངས་པར་སྤྱོད་པའི་དབང་དུ་བྱས་ནས། 
མི་བརྩོན་པ་རྣམས་དང་། 
མངོན་པའི་ང་རྒྱལ་ཅན་རྣམས་དང་། 
ཡོངས་སུ་མྱ་ངན་ལས་མི་འདའ་བའི་ཆོས་ཅན་རྣམས་དང་། 
ལོག་པ་ལ་བརྩོན་པ་གཞན་མུ་སྟེགས་ཅན་རྣམས་ནི་བཞི་དང་གོ་རིམས་བཞིན་དུ་རིག་པར་བྱ་སྟེ། 
གང་གི་ཕྱིར་དགེ་བའི་ཆོས་ལ་འདུན་པ་དང་བྲལ་བའི་སེམས་ཀྱི་བསམ་པ་ཉིད་དང་། 
སངས་རྒྱས་ཀྱི་ཆོས་ཆུད་ཟོས་པའི་སེམས་ཀྱི་བསམ་པ་ཉིད་དང་། 
འཁོར་བའི་རྒྱུན་གྱིས་[^1158K]བདས་པའི་སེམས་ཀྱི་བསམ་པ་ཉིད་དང་། 
ཐར་པའི་ཐབས་ཆུད་[^1159K]ཟོས་པའི་སེམས་ཀྱི་བསམ་པ་ཉིད་ཅེས་གསུངས་པའོ། 
།སེམས་ཅན་ཡོངས་སུ་སྐྱོབ་པའི་ཕྱིར། 
བརྩོན་འགྲུས་རྩོམ་པ་ནི་གང་གི་ཕྱིར་དེས་དེ་ལྟར་སེམས་ཅན་གྱི་ཁམས་གནོད་པ་མང་པོ་ཅན་མཐོང་ནས་བརྩོན་འགྲུས་འདི་ལྟར་རྩོམ་སྟེ། 
སེམས་ཅན་འདི་དག་ནི་བདག་གིས་[^1160K]ཡོངས་སུ་བསྐྱབ་པར་བྱ་ཞེས་རྒྱ་ཆེར་གསུངས་པའོ། 
།དེ་ལ་གང་ལས་ཇི་ལྟར་ཡོངས་སུ་བསྐྱབ་པར་བྱ་བ་དང་། 
ཇི་ལྟར་ན་[^1161K]ཡོངས་སུ་བསྐྱབ་པ་པོར་[^1162K]འགྱུར་བ་[^1163K]དེའི་རབ་ཏུ་དབྱེ་བས་ཡོངས་སུ་སྐྱོབ་པའི་རབ་ཏུ་དབྱེ་བ་སྟོན་ཏེ། 
གང་ལས་ཡོངས་སུ་བསྐྱབ་པར་བྱ་ཞེ་ན། 
ལས་ཀྱི་ཀུན་ནས་ཉོན་མོངས་པ་དང་། 
ཉོན་མོངས་པའི་ཀུན་ནས་ཉོན་མོངས་པ་དང་། 
སྐྱེ་བའི་ཀུན་ནས་ཉོན་མོངས་པ་ལས་ཏེ[^1164K]། 
གང་གི་ཕྱིར་ཡོངས་སུ་དགྲོལ་བར་བྱ། 
ཡོངས་སུ་སྦྱང་བར་བྱ། 
ཡོངས་སུ་གདོན་པར་བྱ་ཞེས་གསུངས་པ་སྟེ་གོ་རིམས་བཞིན་ནོ། 
།ཇི་ལྟར་ཡོངས་སུ་བསྐྱབ་པར་བྱ་ཞེ་ན། 
ཚུལ་ཁྲིམས་ལ་གཞག་པ་དང་། 
ཏིང་ངེ་འཛིན་དང་ཤེས་རབ་ལ་དགོད་པས་བསླབ་པ་གསུམ་གྱིས་[^1165K]བསྡུ་བ་སྟེ། 
གང་གི་ཕྱིར་གནས་པར་བྱ། 
དགོད་པར་བྱ་ཞེས་གསུངས་པ་སྟེ་གོ་རིམས་བཞིན་ནོ། 
།མཉམ་པར་གཞག་པའི་ས་ཡིན་པས་ཏིང་ངེ་འཛིན་དང་། 
ཤེས་རབ་ནི་གཅིག་ཏུ་བསྟན་ཏོ། 
།རྣམ་པ་གཉིས་ཀྱིས་[^1166K]ཚུལ་ཁྲིམས་ལ་གནས་པར་བྱ་སྟེ། 
ཐེ་ཚོམ་སེལ་བས་འཇུག་པར་བྱ་བ་ནི། 
གང་གི་ཕྱིར་ཡོངས་སུ་ཚིམ་པར་བྱ་ཞེས་གསུངས་པའོ། 
།ཞུགས་པ་[^1167K]རྣམས་མངོན་པར་དགའ་བ་འཛིན་དུ་འཇུག་པས་མི་གཡོ་བ་ཉིད་ཀྱིས་གཞག་པ་ནི། 
གང་གི་ཕྱིར་ཡང་དག་པར་གཞག་པར་བྱ་ཞེས་གསུངས་པའོ། 
།ཏིང་ངེ་འཛིན་དང་ཤེས་རབ་ལ་དགོད་པ་ནི། 
ཉེ་བའི་ཉོན་མོངས་པ་ཞུམ་པ་དང་རྒོད་པ་འདུལ་བ་སྟེ། 
གང་གི་ཕྱིར་གདུལ་[^1168K]བར་བྱ་ཞེས་གསུངས་པའོ། 
།ཇི་ལྟར་ན་ཡོངས་སུ་སྐྱོབ་པ་པོར་འགྱུར་ཞེ་ན། 
མྱ་ངན་ལས་འདས་པའི་དབྱིངས་རྣམ་པ་གཉིས་ཐོབ་པར་བྱེད་པ་སྟེ། 
གང་གི་ཕྱིར་ཡོངས་སུ་མྱ་ངན་ལས་འདའ་བར་བྱའོ་སྙམ་ནས་ཞེས་གསུངས་པའོ། 
།དེ་དེ་ལྟར་འདུ་བྱེད་དུ་གྱུར་པ་ཐམས་ཅད་ལ་ཡིད་འབྱུང་བ་དང་ལྡན་ཞིང་། 
སེམས་ཅན་ཐམས་ཅད་ལ་ལྟ་བ་དང་ལྡན་ལ་[^1169K]ཐམས་ཅད་མཁྱེན་པའི་ཡེ་ཤེས་ལ་ཕན་ཡོན་དང་ལྡན་པར་རབ་ཏུ་གནས་ཤིང་དེ་བཞིན་གཤེགས་པའི་ཡེ་ཤེས་ལ་རྟོན་པས་[^1170K]སེམས་ཅན་ཡོངས་སུ་བསྐྱབ་པར་[^1171K]བྱ་བ་ལ་བརྩོན་ཞིང་འདི་ལྟར་ཡོངས་སུ་རྟོག་སྟེ[^1172K]། 
ལམ་གང་གིས་[^1173K]འདི་ལྟར་སྡུག་བསྔལ་བ་དང་། 
ཉེ་བའི་ཉོན་མོངས་པ་མང་པོར་ལྷུང་བའི་སེམས་ཅན་འདི་དག་མངོན་པར་གདོན་པ་དང་། 
མྱ་ངན་ལས་འདས་པ་ཤིན་ཏུ་བདེ་བ་ལ་དགོད་པར་ནུས་སམ་[^1174K]སྙམ་ནས་ཞེས་བྱ་བ་འདི་ལ་ཡིད་བྱུང་བ་དང་། 
ལྟ་བ་དང་། 
ཕན་ཡོན་དང་ལྡན་པ་གཉིས་ཀྱིས་ནི་རྒྱུ་རྣམ་པ་གསུམ་དང་ལྡན་པ་ཉིད་དུ་ཡོངས་སུ་སྟོན་ཏེ། 
རྒྱུ་རྣམ་པ་གསུམ་ལ་[^1175K]ཀུན་ནས་ཉོན་མོངས་པ་ལས་ལྡོག་པའི་[^1176K]རྒྱུ་ནི་ཡིད་བྱུང་བ་དང་ལྡན་པའི་ཕྱིར་རོ། 
།འཁོར་བ་ཡོངས་སུ་མི་གཏོང་བའི་རྒྱུ་ནི་སེམས་ཅན་ཐམས་ཅད་ལ་ལྟ་བ་དང་ལྡན་པའི་ཕྱིར་རོ། 
།བརྩོན་འགྲུས་རྩོམ་པའི་རྒྱུ་ནི་ཐམས་ཅད་མཁྱེན་པའི་ཡེ་ཤེས་ལ་ཕན་ཡོན་དུ་ཤེས་པ་དང་ལྡན་པའི་ཕྱིར་རོ། 
།དེས་ན་གང་ལ་ཕན་ཡོན་དང་ལྡན་པ་དེའི་ལམ་སྒོམ་པར་བྱེད་ཅིང་གང་དག་ལ་ལྟ་བ་དང་ལྡན་པ་དེ་དག་ཡོངས་སུ་སྨིན་པར་བྱེད་དེ། 
དེ་བཞིན་གཤེགས་པའི་ཡེ་ཤེས་ལ་རྟོན་པས་སེམས་ཅན་ཡོངས་སུ་བསྐྱབ་པ་ལ་བརྩོན་པ་ཞེས་གསུངས་པའི་ཕྱིར་རོ། 
།ཐབས་ཡོངས་སུ་བཟུང་བའི་སྦྱོར་བ་ལས་བརྩམས་ཏེ། 
གང་གི་ཕྱིར་ཐབས་ཀྱི་ལམ་གང་གིས་[^1177K]འདི་ལྟར་སྡུག་བསྔལ་བ་དང་། 
ཉེ་བའི་ཉོན་མོངས་པ་མང་པོར་ལྷུང་བའི་སེམས་ཅན་འདི་དག་མངོན་པར་གདོན་པ་དང་། 
མྱ་ངན་ལས་འདས་པ་ཤིན་ཏུ་བདེ་བ་ལ་དགོད་པར་ནུས་སྙམ་ནས་ཞེས་གསུངས་པའོ། 
།དེ་ལ་སྡུག་བསྔལ་དང་ཉེ་བའི་ཉོན་མོངས་པ་མང་པོར་ལྷུང་བ་ཞེས་བྱ་བ་ལ་སྡུག་བསྔལ་ནི་སྐྱེ་བའི་ཀུན་ནས་ཉོན་མོངས་པའོ། 
།ཉེ་བའི་ཉོན་མོངས་པ་ནི་ཉོན་མོངས་པ་དང་། 
ལས་ཀྱི་ཀུན་ནས་ཉོན་མོངས་པའོ། 
།མྱ་ངན་ལས་འདས་པ་ཤིན་ཏུ་བདེ་བ་ནི་ཐེག་པ་རྣམ་པ་གསུམ་གྱིས་སོ། 
།དེ་ལ་ཐབས་ཡོངས་སུ་བཟུང་བའི་སྦྱོར་བ་ནི་མདོར་བསྡུ་ན་རྣམ་པ་གསུམ་དུ་[^1178K]རིག་པར་བྱ་སྟེ། 
མཐར་ཕྱིན་པ་རྟོགས་པ་དང་། 
མཐར་ཕྱིན་པ་སྒྲུབ་པའི་གོང་ནས་གོང་མ་རྟོགས་པ་དང་། 
དེ་སྒྲུབ་པའི་གནས་ལ་[^1179K]སྦྱོར་བ་རྟོགས་པའོ། 
།དེ་ལ་མཐར་ཕྱིན་པ་ནི་སྒྲིབ་པ་མེད་པའི་ཡེ་ཤེས་ཀྱི་[^1180K]རྣམ་པར་ཐར་པ་ལ་གནས་པ་སྟེ། 
གང་གི་ཕྱིར་དེ་བྱང་ཆུབ་སེམས་དཔའ་འདི་སྙམ་དུ་སེམས་ཏེ། 
སྒྲིབ་པ་མེད་པའི་ཡེ་ཤེས་ཀྱི་རྣམ་པར་ཐར་པ་ལ་གནས་པ་མ་གཏོགས་པར་གཞན་གྱིས་[^1181K]མ་ཡིན་ནོ་ཞེས་གསུངས་པའོ། 
།མཐར་ཕྱིན་པ་དེ་ནི་ཁོང་དུ་ཆུད་པས་མཐར་ཕྱིན་པ་སྒྲུབ་པའི་[^1182K]ཕྱིར། 
དེ་བཞིན་གཤེགས་པས་རྣམ་པར་གཞག་པའི་ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་ཁོང་དུ་ཆུད་པས་སྒྲུབ་པ་[^1183K]སྟེ། 
གང་གི་ཕྱིར་སྒྲིབ་པ་མེད་པའི་ཡེ་ཤེས་ཀྱི་རྣམ་པར་ཐར་པ་ལ་གནས་པ་དེ་ཡང་ཆོས་ཐམས་ཅད་ཇི་ལྟ་བ་བཞིན་དུ་ཁོང་དུ་ཆུད་པ་མ་གཏོགས་པར་གཞན་གྱིས་མ་ཡིན་ནོ་ཞེས་གསུངས་པའོ། 
།ཁོང་དུ་ཆུད་པ་དེའི་ནི་རང་དང་སྤྱིའི་མཚན་ཉིད་ལ་རྣམ་པར་མི་རྟོག་པའི་རྗེས་སུ་རྒྱུ་བའི་ཤེས་རབ་སྟེ། 
གང་གི་ཕྱིར་ཆོས་ཐམས་ཅད་ཇི་ལྟ་བ་བཞིན་དུ་ཁོང་དུ་ཆུད་པ་དེ་ཡང་ཤེས་རབ་[^1184K]རྒྱུ་བ་མེད་ཅིང་སྐྱེ་བ་མེད་པའི་རྒྱུ་བ་ཅན་མ་གཏོགས་པར་གཞན་གྱིས་མ་ཡིན་ནོ། 
།ཤེས་རབ་ཀྱི་སྣང་བ་དེ་ཡང་བསམ་གཏན་ལ་མཁས་པ་ལ་རྣམ་པར་ངེས་པ་བློས་སོ་སོར་རྟོག་པ་མ་གཏོགས་པར་[^1185K]གཞན་གྱིས་མ་ཡིན་ནོ་ཞེས་གསུངས་པའོ། 
།འདིར་ཤེས་རབ་ཀྱི་སྣང་བ་དེ་གསུངས་པ་ནི་དེ་གནས་[^1186K]ཡིན་པའི་ཕྱིར་ས་འདི་འོད་བྱེད་པའོ་ཞེས་ངེས་པའི་ཚིག་ཡོངས་སུ་བསྟན་པའི་ཕྱིར་རོ། 
།དེ་རྟོགས་པ་ནི་[^1187K]བསམ་གཏན་ལ་མཁས་པ་ལ་རྣམ་པར་ངེས་པ་བློས་སོ་སོར་རྟོག་པའོ། 
།བསམ་གཏན་ལ་མཁས་པ་ལ་རྣམ་པར་ངེས་པའི་བློས་སོ་སོར་རྟོག་པ་[^1188K]དེ་ཡང་། 
ཐོས་པ་ལ་མཁས་པ་མ་གཏོགས་པ་[^1189K]གཞན་གྱིས་ནི་མ་ཡིན་ནོ་སྙམ་མོ་ཞེས་བྱ་བ་ལ་བསམ་གཏན་ལ་མཁས་པ་དེ་ནི་ཁྱད་པར་ཅན་གྱི་བསམ་གཏན་ཐོབ་པར་བྱ་བའི་ཕྱིར་རོ། 
།རྣམ་པར་ངེས་པ་ནི་གཞན་ལས་སོ། 
།བློས་སོ་སོར་རྟོག་པ་[^1190K]ནི་རང་གིས་སོ། 
།འདི་ནི་མཐར་ཕྱིན་པ་སྒྲུབ་པའི་གོང་ནས་གོང་མ་རྟོགས་པའོ[^1191K]། 
།དེ་ལྟར་བློས་སོ་སོར་རྟོག་པ་[^1192K]དེ་ཡང་ཐོས་པ་ལ་མཁས་པར་འགྱུར་ཏེ། 
འདི་ནི་རྟོགས་པ་[^1193K]སྒྲུབ་པའི་གནས་ལ་སྦྱོར་བ་སྟེ། 
ཐོས་པ་ལ་མཁས་པ་ནི་དེ་བསྒྲུབ་པའི་[^1194K]གནས་སོ། 
།དེའི་ཕྱིར་སྦྱོར་བ་ནི་དེ་སྒྲུབ་པའི་གནས་ལ་སྦྱོར་བའོ། 
།དེ་ལ་ཚིག་དང་དོན་གྱི་དབང་དུ་བྱས་ནས་དམ་པའི་ཆོས་ཡོངས་སུ་ཚོལ་བ་ལ་བརྩོན་པ་དང་། 
ཉིན་མཚན་དུ་ཆོས་ཉན་པ་དོན་དུ་གཉེར་བའི་གོ་རིམས་བཞིན་དུ་སྦྱར་ཏེ། 
གང་གི་ཕྱིར་དེ་དེ་ལྟར་སོ་སོར་རྟོག་པའི་[^1195K]ཤེས་པ་དང་ལྡན་པ་དེ་བས་ཀྱང་ཤས་ཆེར་དམ་པའི་ཆོས་ཡོངས་སུ་ཚོལ་བ་ལ་མངོན་པར་བརྩོན་པར་གནས་པ་དང་། 
ཉིན་མཚན་དུ་ཆོས་ཉན་པ་དོན་དུ་གཉེར་བ་ཞེས་གསུངས་པའོ། 
།ཚིག་དང་དོན་དེ་དག་ཉིད་ཀྱི་དབང་དུ་བྱས་ནས། 
ཆོས་འདོད་པ་དང་། 
ཆོས་ལ་དགའ་བ་ཞེས་བྱ་བ་གསུངས་ཏེ། 
ཀླན་ཀ་བཙལ་བ་[^1196K]དང་། 
དེ་སྐད་སྨྲ་བ་ལས་[^1197K]ཐར་པའི་ཕན་ཡོན་གྱི་བསམ་པ་མ་ཡིན་ནོ་ཞེས་བྱ་བའི་ཐ་ཚིག་གོ། 
།ཆེན་པོ་བསྟན་པ་ལ་སྟོན་པས་[^1198K]རང་གི་ལྟ་བ་མཆོག་ཏུ་འཛིན་པ་རྣམ་པར་འཇིག་པའི་ཕྱིར། 
ཆོས་ལ་སྟོན་པ་[^1199K]ཞེས་བྱ་བ་གསུངས་སོ། 
།ལུང་ནོད་ཅིང་ཁ་ཏོན་བྱ་བ་དང་། 
གཞན་ལ་ཡང་དག་པར་བཤད་པར་བྱ་བ་དང་། 
དབེན་པར་འདུག་སྟེ་དོན་སེམས་པའི་དབང་དུ་བྱས་ནས། 
ཆོས་ལ་གཞོལ་བ་དང་། 
ཆོས་ལ་འབབ་པ་དང་། 
ཆོས་ལ་བབ་པ་ཞེས་བྱ་བ་གསུངས་སོ། 
།མཉམ་པར་གཞག་སྟེ་བསྒོམ་པའི་དབང་དུ་བྱས་ནས། 
ཆོས་ལ་[^1200K]ཕྱོགས་པ་ཞེས་བྱ་བ་གསུངས་སོ། 
།འཇིག་རྟེན་ལས་འདས་པའི་ཤེས་རབ་ཀྱི་དབང་དུ་བྱས་ནས། 
ཆོས་ལ་གནས་སུ་འཛིན་པ་དང་། 
ཆོས་ལ་སྐྱབས་སུ་འཛིན་པ་ཞེས་བྱ་བ་གསུངས་སོ། 
།རྣམ་པར་གྲོལ་བའི་དབང་དུ་བྱས་ནས། 
ཆོས་ཀྱི་རྗེས་སུ་མཐུན་པའི་ཆོས་སྤྱོད་པ་ཡིན་ནོ་ཞེས་བྱ་བ་གསུངས་ཏེ། 
དེ་བཞིན་གཤེགས་པ་རྣམས་ཀྱི་རྣམ་པར་གྲོལ་བའི་ཆོས་གང་ཡིན་པ་དེའི་རྗེས་སུ་མཐུན་པའི་ཆོས་སྤྱོད་པའི་ཕྱིར་རོ། 
།དེ་ལ་དམ་པའི་ཆོས་ཡོངས་སུ་ཚོལ་བ་ལ་བརྩོན་པ་དང་། 
ཉིན་མཚན་དུ་ཆོས་མཉན་པ་[^1201K]དོན་དུ་གཉེར་བ་ཞེས་བྱ་བའི་[^1202K]ཚིག་དང་པོ་གཉིས་ཀྱིས་ནི་རྟག་ཏུ་སྦྱོར་བ་སྟོན་ཏོ། 
།ཆོས་འདོད་པ་ཞེས་བྱ་བ་ལ་སོགས་པ་ཚིག་ལྷག་མ་དགུ་པོ་དག་གིས་ནི་ཡང་དག་པར་སྦྱོར་བ་སྟོན་ཏོ། 
།དེ་ནི་རྟག་ཏུ་སྦྱོར་བ་དེའི་རྒྱུ་གང་ཡིན་[^1203K]ཞེ་ན། 
ཆོས་ལ་[^1204K]རིམ་གྲོ་བྱེད་པ་ཁྱད་ཞུགས་པ་ཡིན་པར་ཡོངས་སུ་སྟོན་ཏེ། 
དེ་ནི་ནོར་དང་། 
རྒྱལ་སྲིད་དང་། 
མཐོ་རིས་[^1205K]སུ་སྐྱེ་བ་དང་། 
འཇིག་རྟེན་པའི་རྣམ་པར་དག་པ་དང་། 
ལུས་པས་[^1206K]ཀྱང་ཆོས་ལ་རིམ་གྲོ་ཆེར་བྱེད་དེ། 
ཇི་ལྟར་ནོར་བས་ཀྱང་རིམ་གྲོ་[^1207K]བྱེད་ཅེ་ན། 
དེ་ནི་ཆོས་ཀྱི་ཕྱིར་ནོར་ཡང་ཐམས་ཅད་ཡོངས་སུ་གཏོང་སྟེ། 
གང་གི་ཕྱིར་སངས་རྒྱས་ཀྱི་ཆོས་ཡོངས་སུ་ཚོལ་བ་ལ་མངོན་པར་བརྩོན་པ་དེ་རྫས་ཀྱི་རྣམ་པའམ། 
ནོར་དང་། 
འབྲུ་དང་། 
བང་མཛོད་ཀྱི་རྣམ་པ་གང་ཡོངས་སུ་མི་གཏོང་བ་དེ་གང་ཡང་མེད་དེ། 
དེ་ལ་བྱ་དཀའ་བར་འདུ་ཤེས་པ་མ་ཡིན་གྱི་གཞན་དུ་ན་ཆོས་སྨྲ་བའི་གང་ཟག་དེ་ལ་བྱ་དཀའ་བའི་འདུ་ཤེས་སུ་འགྱུར་བ་དེ་[^1208K]ནི་མ་གཏོགས་སོ་ཞེས་གསུངས་པའོ། 
།ཕྱི་རོལ་གྱི་དངོས་པོ་ཞིང་ལ་སོགས་པ་གང་ལས་ནོར་རྙེད་པར་འགྱུར་བ་དེ་ཡང་ཡོངས་སུ་གཏོང་སྟེ་གང་གི་ཕྱིར། 
ཕྱི་རོལ་གྱི་དངོས་པོ་ཉེ་བར་གཟུང་བ་གང་ཡོངས་སུ་མི་གཏོང་བ་དེ་གང་ཡང་མེད་དོ་ཞེས་གསུངས་སོ། 
།ནོར་གང་གི་དངོས་པོ་གང་གི་ཕྱིར་ཡིན་པ་དེ་ཡང་ཡོངས་སུ་གཏོང་སྟེ་གང་གི་ཕྱིར་ནང་གི་དངོས་པོ་གང་ཡོངས་སུ་མི་གཏོང་བ་དེ་གང་ཡང་མེད་དོ་ཞེས་གསུངས་པའོ། 
།གང་གི་ཕྱིར་ནོར་ཡོངས་སུ་གཏོང་བ་ལུས་ཀྱི་བསྙེན་བཀུར་བྱ་བ་དེ་དག་ཀྱང་ཉམས་སུ་ལེན་ཏེ། 
གང་གི་ཕྱིར་བླ་མ་ལ་བསྙེན་བཀུར་བྱ་བ་དང་རིམ་གྲོ་བྱ་བ་གང་ཉམས་སུ་མི་ལེན་པ་དེ་གང་ཡང་མེད་དོ་ཞེས་གསུངས་པའོ། 
།ནོར་རྙེད་པ་དེ་གང་གིས་ཡོངས་སུ་གཏོང་བའི་སྙེམས་པ་དེ་ཡང་ཡོངས་སུ་གཏོང་སྟེ། 
གང་གི་ཕྱིར་ང་རྒྱལ་དང་ལྷག་པའི་[^1209K]ང་རྒྱལ་སྤངས་ཏེ། 
ང་རྒྱལ་མེད་པར་ཉེ་བར་སྤྱད་པར་བྱ་བ་གང་ཉམས་སུ་མི་ལེན་པ་དེ་གང་ཡང་མེད་དོ་ཞེས་གསུངས་པའོ། 
།གང་ཡོངས་སུ་སྤོང་པའི་ཕྱིར་ནོར་ཡོངས་སུ་གཏོང་བ་[^1210K]ལུས་ཀྱི་གནོད་པ་དེ་དག་ཀྱང་ཉམས་སུ་ལེན་ཏེ། 
གང་གི་ཕྱིར་ལུས་ཀྱི་གནོད་པ་གང་ཉམས་སུ་མི་ལེན་པ་དེ་གང་ཡང་མེད་དོ་ཞེས་གསུངས་པའོ། 
།ནོར་མང་ཞིང་གཅེས་པ་རྙེད་པ་བས་[^1211K]ཀྱང་དེས་ཆེས་དགའ་བར་འགྱུར་བ་ནི། 
གང་གི་ཕྱིར་དེ་མ་ཐོས་པའི་ཆོས་ཀྱི་ཚིག་གཅིག་[^1212K]ཐོས་པ་ནོར་ཆེ་བར་འཛིན་གྱི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྙེད་ཀྱི་རིན་པོ་ཆེའི་ཕུང་པོ་རྙེད་པ་ནི་མ་ཡིན་ནོ་ཞེས་གསུངས་པ་སྟེ། 
དེ་ལྟར་ནོར་བས་ཀྱང་རིམ་གྲོ་ཆེར་བྱེད་དོ། 
།རྒྱལ་སྲིད་ལ་སོགས་པ་བས་ཀྱང་ཇི་ལྟར་རིམ་གྲོ་ཆེར་བྱེད་ཅེ་ན། 
དེ་ནི་ཆོས་ཀྱིས་[^1213K]རབ་ཏུ་དགའ་བ་ཡིན་གྱི་འཁོར་ལོས་སྒྱུར་བའི་རྒྱལ་སྲིད་དང་། 
བརྒྱ་བྱིན་དང་ཚངས་པ་རྣམས་ཀྱིས་ནི་མ་ཡིན་ཏེ། 
གང་གི་ཕྱིར་དེ་ལེགས་པར་བཤད་པའི་ཚིགས་སུ་བཅད་པ་གཅིག་ཐོས་པ་ནོར་ཆེ་བར་འཛིན་གྱི་འཁོར་ལོས་སྒྱུར་བའི་རྒྱལ་སྲིད་ཐོབ་པས་ནི་མ་ཡིན་ནོ། 
།དེ་བྱང་ཆུབ་སེམས་དཔའི་སྤྱོད་པ་ཡོངས་སུ་སྤྱོད་པའི་ཆོས་ཐོས་པ་ནི་ནོར་ཆེ་བར་འཛིན་གྱི་བརྒྱ་བྱིན་དང་ཚངས་པ་ཐོབ་པས་བསྐལ་པ་འབུམ་ཕྲག་མང་པོའི་མཐར་ཐུག་པས་ནི་མ་ཡིན་ནོ་ཞེས་གསུངས་པའོ། 
།ཆོས་ཀྱི་དོན་དུ་སྟོང་གསུམ་མེས་རབ་ཏུ་གང་བར་བདག་དོར་བ་དང་། 
སེམས་ཅན་དམྱལ་བའི་སྡུག་བསྔལ་དང་དུ་ལེན་པ་སྤྲོ་བ་[^1214K]ནི། 
གང་གི་ཕྱིར་གལ་ཏེ་ལ་ལ་ཞིག་དེ་ལ་འདི་སྐད་ཅེས་ཟེར་ཏེ། 
གལ་ཏེ་ཁྱོད་ཀྱིས་[^1215K]མེའི་འོབས་ཆེན་པོ་ཀུན་དུ་འབར་བ། 
རབ་ཏུ་འབར་བ། 
ཀུན་དུ་རབ་ཏུ་མཆེད་ཅིང་འབར་བ། 
མེ་ལྕེ་གཅིག་[^1216K]ཏུ་གྱུར་པའི་ནང་དུ་བདག་པོར་ཏེ། 
སྡུག་བསྔལ་གྱི་ཚོར་བ་ཆེན་པོ་རང་གི་ལུས་ཀྱིས་[^1217K]ཉམས་སུ་བླང་བ་ལྟ་ན། 
ངས་ཁྱོད་ལ་ཆོས་ཀྱི་ཚིག་ཡང་དག་པར་རྫོགས་པའི་སངས་རྒྱས་ཀྱིས་བསྟན་པ། 
བྱང་ཆུབ་སེམས་དཔའི་སྤྱོད་པ་ཡོངས་སུ་སྦྱོང་བ་འདི་བཤད་པར་བྱའོ་ཞེ་ན་ཡང་། 
དེ་འདི་སྙམ་དུ་སེམས་ཏེ། 
ཡང་དག་པར་རྫོགས་པའི་སངས་རྒྱས་ཀྱིས་བསྟན་པ། 
བྱང་ཆུབ་སེམས་དཔའི་སྤྱོད་པ་ཡོངས་སུ་སྦྱོང་བའི་ཆོས་ཀྱི་ཚིག་གཅིག་གི་དོན་དུ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མེས་གང་བར་ཚངས་པའི་འཇིག་རྟེན་ནས། 
བདག་གིས་བདག་དོར་བར་མོས་ན། 
མེའི་འོབས་ཐ་མལ་པར་བདག་དོར་བ་ལྟ་ཅི་སྨོས། 
སེམས་ཅན་དམྱལ་བ་དང་ངན་སོང་གི་སྡུག་བསྔལ་ཐམས་ཅད་ཉམས་སུ་བབ་ཀྱང་། 
བདག་གིས་ཆོས་བཙལ་བར་བྱ་ན་མིའི་སྡུག་བསྔལ་དང་འགྲོགས་པ་ལྟ་ཅི་སྨོས་ཀྱི་[^1218K]སྙམ་ནས་ཞེས་གསུངས་པའོ། 
།དེ་ལ་ཆོས་ཀྱི་ཚིག་ཐོས་པས་ནི་ཡི་གེའི་ཆོས་ཀྱི་ཚིག་ཙམ་ཐོས་པར་ཡོངས་སུ་སྟོན་ཏོ། 
།ཚིགས་སུ་བཅད་པ་ཐོས་པས་ནི་ཚིགས་སུ་བཅད་པ་ཙམ་གྱིས་ཆོས་ཐོས་པར་སྟོན་ཏོ། 
།བྱང་ཆུབ་སེམས་དཔའི་སྤྱོད་པ་ཡོངས་སུ་སྦྱོང་བའི་ཆོས་ཐོས་པས་ནི་དོན་ཐོས་པ་སྟོན་ཏོ། 
།ད་[^1219K]ནི་ཡང་དག་པར་སྦྱོང་བ་དེའི་རྒྱུ་གང་ཞེ་ན། 
ཚུལ་བཞིན་སོ་སོར་རྟོག་པའི་རང་བཞིན་ཅན་དུ་ཡོངས་སུ་སྟོན་ཏེ[^1220K]། 
གང་གི་ཕྱིར་དེ་རྣམ་པ་དེ་ལྟ་བུའི་བརྩོན་འགྲུས་རྩོམ་པས་ཆོས་[^1221K]ཡོངས་སུ་ཚོལ་ཞིང་ཇི་སྐད་ཐོས་པའི་ཆོས་རྣམས་ལ་ཡང་ཚུལ་བཞིན་སོ་སོ་[^1222K]རྟོག་པའི་རང་བཞིན་ཅན་ཡིན་ཏེ་ཞེས་གསུངས་པའོ། 
།དེ་ཆོས་ཀྱི་རྗེས་སུ་མཐུན་པའི་ཆོས་བསྒྲུབས་པས་[^1223K]སངས་རྒྱས་ཀྱི་ཆོས་རྣམས་རྙེད་པར་རིག་ནས་གདོན་མི་ཟ་བར་བྱ་བ་ཡིན་པས་བསམ་གཏན་དང་། 
གཟུགས་མེད་པའི་སྙོམས་པར་འཇུག་པ་དང་། 
ཚད་མེད་པ་དང་། 
མངོན་པར་ཤེས་པ་རྣམས་ལ་སྙོམས་པར་འཇུག་ཅིང་། 
དེ་དག་ཀྱང་མངོན་པར་དགའ་བའི་གཞིའི་གནས་མ་ཡིན་པས་དེ་དག་གིས་[^1224K]ཀུན་ནས་ཉོན་མོངས་པ་མ་ཡིན་ཏེ། 
གང་གི་ཕྱིར་ཆོས་དེ་དག་ཐོས་ནས་ཀྱང་རང་གི་སེམས་ལ་ངེས་པར་སེམས་པས་གཅིག་ཏུ་དབེན་པར་འདུག་སྟེ། 
འདི་ལྟར་དཔྱད་[^1225K]དོ། 
།ཆོས་ཀྱི་རྗེས་སུ་མཐུན་པའི་ཆོས་བསྒྲུབས་པས་[^1226K]སངས་རྒྱས་ཀྱི་ཆོས་འདི་དག་ཁོང་དུ་ཆུད་པར་བྱའི། 
ཚིག་གི་ལས་ཡོངས་སུ་དག་པ་འབའ་ཞིག་གིས་ནི་མ་ཡིན་ནོ་སྙམ་སྟེ། 
དེ་ཆོས་ཀྱི་རྗེས་སུ་མཐུན་པའི་ཆོས་སྒྲུབ་པའི་རྒྱུར་[^1227K]འདོད་པ་རྣམས་ལས་དབེན་པ། 
སྡིག་པ་མི་དགེ་བའི་ཆོས་རྣམས་ལས་དབེན་པ། 
རྟོག་པ་དང་བཅས་པ། 
དཔྱོད་པ་དང་བཅས་པ། 
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་བསྒྲུབས་ཏེ་[^1228K]གནས་སོ། 
།དེ་རྟོག་པ་དང་དཔྱོད་པ་དང་བྲལ་བས་ནང་ཡོངས་སུ་དངས་ཏེ[^1229K]། 
སེམས་ཀྱི་རྒྱུད་གཅིག་[^1230K]ཏུ་གྱུར་པས་རྟོག་པ་མེད་པ། 
དཔྱོད་པ་མེད་པ། 
ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པར་བསྒྲུབས་ཏེ་[^1231K]གནས་སོ། 
།དེ་དགའ་བའི་འདོད་ཆགས་དང་བྲལ་བས་བཏང་སྙོམས་ལ་གནས་ཤིང་། 
དྲན་པ་དང་ཤེས་བཞིན་ཅན་ཡིན་ཏེ། 
བདེ་བ་ཡང་ལུས་ཀྱིས་མྱོང་ལ་འཕགས་པ་རྣམས་ཀྱིས་[^1232K]གང་དེ་དྲན་པ་དང་ལྡན་པ་བདེ་བ་ལ་གནས་པ་བཏང་[^1233K]སྙོམས་པའོ་ཞེས་བརྗོད་པ་སྟེ། 
དགའ་བ་མེད་པ་བསམ་གཏན་གསུམ་པ་བསྒྲུབས་ཏེ་[^1234K]གནས་སོ། 
།དེ་བདེ་བ་ཡང་སྤངས་ཏེ་སྡུག་བསྔལ་ཡང་སྤངས་ཤིང་། 
སྔ་ནས་ཡིད་བདེ་བ་དང་ཡིད་མི་བདེ་བ་ཡང་ནུབ་པས་[^1235K]སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་[^1236K]བཏང་སྙོམས་ཀྱི་དྲན་པ་ཡོངས་སུ་དག་པ་བསམ་གཏན་བཞི་པ་བསྒྲུབས་[^1237K]ཏེ་གནས་སོ། 
།དེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ། 
ཐོགས་པའི་འདུ་ཤེས་རྣམས་ནུབ་པར་གྱུར་ཅིང་། 
སྣ་ཚོགས་ཀྱི་འདུ་ཤེས་རྣམས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་སྙམ་ནས། 
ནམ་མཁའ་མཐའ་ཡས་བསྒྲུབས་ཏེ་[^1238K]གནས་སོ། 
།དེ་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། 
རྣམ་ཤེས་མཐའ་ཡས་སོ་སྙམ་ནས། 
རྣམ་ཤེས་མཐའ་ཡས་སྐྱེ་མཆེད་བསྒྲུབས་[^1239K]ཏེ་གནས་སོ། 
།དེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ། 
ཅི་ཡང་མེད་དོ་སྙམ་ནས། 
ཅི་ཡང་མེད་པའི་སྐྱེ་མཆེད་བསྒྲུབས་[^1240K]ཏེ་གནས་སོ། 
།དེ་རྣམ་པ་ཐམས་ཅད་དུ་ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ནས། 
འདུ་ཤེས་མེད་འདུ་ཤེས་མེད་མིན་མ་ཡིན་སྙམ་སྟེ། 
འདུ་ཤེས་མེད་འདུ་ཤེས་མེད་མིན་སྐྱེ་མཆེད་བསྒྲུབས་ནས་གནས་སོ། 
།ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་མ་གཏོགས་པར་དེ་ཡང་མངོན་པར་དགེ་བའི་གཞིའི་གནས་མ་ཡིན་པས། 
དེ་བྱམས་པ་དང་ལྡན་པའི་སེམས་ཡངས་པ་[^1241K]ཆེན་པོར་གྱུར་པ་མི་གཉིས་པ་ཚད་མེད་པ། 
ཁོན་མེད་པ། 
འགྲན་ཟླ་མེད་པ། 
སྒྲིབ་པ་མེད་པ། 
གནོད་པ་མེད་པ་ཐམས་ཅད་དུ་ཁྱབ་པས་འཇིག་རྟེན་ཆོས་ཀྱི་དབྱིངས་ཀྱིས་ཀླས་པ[^1242K]། 
ནམ་མཁའི་ཁམས་ཀྱི་མཐས་གཏུགས་པའི་འཇིག་རྟེན་ཐམས་ཅད་ཁྱབ་པར་བྱས་ནས་བསྒྲུབས་ཏེ་[^1243K]གནས་སོ། 
།དེ་བཞིན་དུ་སྙིང་རྗེ་དང་ལྡན་པ་དང་། 
དགའ་བ་དང་ལྡན་པ་དང་། 
བཏང་སྙོམས་དང་ལྡན་པའི་སེམས་ཡངས་པ་[^1244K]ཆེན་པོར་གྱུར་པ་མི་གཉིས་པ། 
ཚད་མེད་པ། 
ཁོན་མེད་པ། 
འགྲན་ཟླ་མེད་པ། 
སྒྲིབ་པ་མེད་པ། 
གནོད་པ་མེད་པ་[^1245K]ཐམས་ཅད་དུ་ཁྱབ་པས་འཇིག་རྟེན་ཆོས་ཀྱི་དབྱིངས་ཀྱིས་ཀླས་པ། 
ནམ་མཁའི་ཁམས་ཀྱི་མཐས་གཏུགས་པའི་འཇིག་རྟེན་གྱི་ཁམས་ཐམས་ཅད་ཁྱབ་པར་བྱས་ནས་བསྒྲུབས་[^1246K]ཏེ་གནས་སོ། 
།དེ་རྫུ་འཕྲུལ་བྱ་བ་རྣམ་པ་དུ་མ་མྱོང་བར་བྱེད་དེ[^1247K]། 
ས་ཡང་གཡོ་བར་བྱེད་དོ། 
།གཅིག་ཏུ་གྱུར་པ་[^1248K]མང་པོར་འགྱུར་རོ། 
།མང་པོར་གྱུར་ནས་གཅིག་ཏུ་འགྱུར་རོ། 
།སྣང་བར་གྱུར་ཅིང་མི་སྣང་བར་འགྱུར་རོ། 
།རྩིག་པ་ལ་ཡང་ཐད་ཀར་འགྲོ། 
།ར་བ་ལ་ཡང་ཐད་ཀར་འགྲོ། 
།རི་ལ་ཡང་མི་ཐོགས་པར་ཐད་ཀར་འགྲོ་སྟེ། 
དཔེར་ན་ནམ་མཁའ་ལ་བྱ་བ་བཞིན་ནོ། 
།ནམ་མཁའ་ལ་ཡང་སྐྱིལ་མོ་ཀྲུང་གིས་[^1249K]འགྲོ་སྟེ། 
དཔེར་ན་འདབ་ཆགས་བྱ་བཞིན་ནོ། 
།ས་ལ་ཡང་སྟེང་དུ་འབྱུང་བ་དང་བྱེའུ་[^1250K]འཛུལ་བྱེད་དེ། 
དཔེར་ན་ཆུ་ལ་བྱ་བ་བཞིན་ནོ། 
།ཆུ་ལ་ཡང་མི་ནུབ་པར་འགྲོ་སྟེ། 
དཔེར་ན་ས་ལ་བྱ་བ་བཞིན་ནོ། 
།དུ་བ་འཐུལ་[^1251K]བར་ཡང་བྱེད། 
འབར་བར་ཡང་བྱེད་དེ། 
དཔེར་ན་མེའི་ཕུང་པོ་ཆེན་པོ་བཞིན་ནོ། 
།བདག་གི་ལུས་ལས་ཆུའི་རྒྱུན་ཆེན་པོ་འབྱིན་ཏེ། 
དཔེར་ན་སྤྲིན་ཆེན་པོ་བཞིན་ནོ། 
།ཆུའི་རྒྱུན་དེ་དག་གིས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དག་[^1252K]ཀུན་དུ་འབར་ཞིང་རབ་ཏུ་འབར་ལ[^1253K]། 
ཀུན་དུ་རབ་ཏུ་མཆེད་ཅིང་འབར་ཏེ་མེ་ལྕེ་གཅིག་ཏུ་གྱུར་པ་ཞི་བར་བྱེད་དོ། 
།ཟླ་བ་དང་ཉི་མ་འདི་ལྟར་རྫུ་འཕྲུལ་ཆེ་བ། 
འདི་ལྟར་མཐུ་ཆེ་བ་འདི་གཉིས་ལ་ཡང་ལག་པས་འཛིན་ཅིང་ཀུན་དུ་ཉུག་པར་བྱེད་དོ། 
།ཚངས་པའི་འཇིག་རྟེན་གྱི་བར་དུ་ཡང་ལུས་ཀྱིས་དབང་སྒྱུར་[^1254K]རོ། 
།དེ་ལྷའི་རྣ་བའི་ཁམས་རྣམ་པར་དག་པ་མིའི་ལས་འདས་པ། 
ལྷ་དང་མི་གཉིས་ཀའི་སྒྲ་ཡང་ཐོས་སོ། 
།གང་དག་རིང་ཡང་རུང་། 
ཉེ་ཡང་རུང་། 
ཐ་ན་སྦྲང་བུ་དང་། 
ཤ་སྦྲང་དང་། 
བུང་བ་དང་། 
སྲིན་བུ་རྣམས་ཀྱི་སྒྲ་ཡང་ཐོས་སོ། 
།དེ་སེམས་ཅན་གཞན་དག་དང་། 
གང་ཟག་གཞན་རྣམས་ཀྱི་སེམས་ཀྱང་སེམས་ཀྱིས་[^1255K]ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། 
འདོད་ཆགས་དང་བཅས་པའི་སེམས་ལ་ཡང་འདོད་ཆགས་དང་བཅས་པའི་སེམས་སུ་ཡང་དག་པ་ཇི་ལྟ་བ་བཞིན་[^1256K]རབ་ཏུ་ཤེས་སོ། 
།འདོད་ཆགས་དང་བྲལ་བའི་སེམས་ལ་ཡང་འདོད་ཆགས་དང་བྲལ་བའི་སེམས་སུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།དེ་བཞིན་དུ་ཞེ་སྡང་དང་བཅས་པ་དང་། 
ཞེ་སྡང་དང་བྲལ་བ་དང་། 
གཏི་མུག་དང་བཅས་པ་དང་། 
གཏི་མུག་དང་བྲལ་བ་དང་། 
ཉོན་མོངས་པ་དང་བཅས་པ་དང་། 
ཉོན་མོངས་པ་མེད་པ་དང་། 
ཆུང་བ་དང་། 
ཡངས་པ་དང་། 
ཆེན་པོར་གྱུར་པ་དང་། 
ཚད་མེད་པ་དང་། 
བསྡུས་པ་དང་། 
སྤྲོས་པ་དང་། 
མཉམ་པར་བཞག་པ་[^1257K]དང་། 
མཉམ་པར་མ་བཞག་པ་[^1258K]དང་། 
རྣམ་པར་གྲོལ་བ་དང་། 
རྣམ་པར་མ་གྲོལ་བ་དང་། 
སྐྱོན་ཅན་དང་། 
སྐྱོན་མེད་པ་དང་། 
སེམས་རགས་པ་ལ་ཡང་སེམས་རགས་པའོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།སེམས་རགས་པ་མ་ཡིན་པ་[^1259K]ཡང་སེམས་རགས་པ་མ་ཡིན་པའོ་ཞེས་ཡང་དག་པ་ཇི་ལྟ་བ་[^1260K]བཞིན་དུ་རབ་ཏུ་ཤེས་སོ། 
།དེ་ལྟར་ན་སེམས་ཅན་གཞན་དག་དང་། 
གང་ཟག་གཞན་རྣམས་ཀྱི་སེམས་སེམས་ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།དེ་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ། 
ཚེ་རབས་གཅིག་ཀྱང་རྗེས་སུ་དྲན་ནོ། 
།ཚེ་རབས་གཉིས་དང་། 
གསུམ་དང། 
བཞི་དང་། 
ལྔ་དང་། 
བཅུ་དང་། 
ཉི་ཤུ་དང་། 
སུམ་ཅུ་དང་། 
བཞི་བཅུ་དང་། 
ལྔ་བཅུ་དང་། 
བརྒྱ་ཡང་རྗེས་སུ་དྲན་ནོ། 
།ཚེ་རབས་བརྒྱ་ཕྲག་དུ་མ་དང་། 
ཚེ་རབས་སྟོང་ཕྲག་དུ་མ་དང་། 
ཚེ་རབས་འབུམ་ཕྲག་དུ་མ་དང་། 
འཇིག་པའི་བསྐལ་པ་དང་། 
འཆགས་པའི་བསྐལ་བ་དང་། 
འཇིག་པ་དང་འཆགས་པའི་བསྐལ་པ་དུ་མ་ཡང་རྗེས་སུ་དྲན་ནོ། 
།བསྐལ་པ་བརྒྱ་ཡང་རྗེས་སུ་དྲན་ནོ། 
།བསྐལ་པ་སྟོང་ཡང་རྗེས་སུ་དྲན་ནོ། 
།བསྐལ་པ་འབུམ་དང་། 
བསྐལ་པ་བྱེ་བ་དང་། 
བསྐལ་པ་བྱེ་བ་ཕྲག་བརྒྱ་དང་། 
བསྐལ་པ་བྱེ་བ་ཕྲག་སྟོང་དང་། 
བསྐལ་བ་བྱེ་བ་ཕྲག་འབུམ་ནས་བསྐལ་པ་བྱེ་བ་ཁྲག་ཁྲིག་འབུམ་ཕྲག་དུ་མའི་བར་དུ་རྗེས་སུ་དྲན་ནོ། 
།ཆེ་གེ་མོ་ཞིག་ན་བདག་གི་མིང་ནི་འདི་ཞེས་བྱ་བར་གྱུར། 
རུས་ནི་འདི་ཞེས་བྱ། 
རིགས་ནི་འདི་ཞེས་བྱ། 
ཁ་ཟས་ནི་འདི་ལྟ་བུ་ཞིག་ཟ་ཟ། 
ཚེ་ནི་འདི་ཙམ་ཞིག་ཐུབ། 
ཡུན་ནི་འདི་སྲིད་ཅིག་གནས་གནས། 
[^1261K]བདེ་བ་དང་སྡུག་བསྔལ་ནི་འདི་ལྟ་བུ་ཞིག་[^1262K]མྱོང་། 
དེ་ནས་ཤི་འཕོས་ནས་ཆེ་གེ་མོ་[^1263K]ཞིག་ཏུ་སྐྱེས། 
དེ་ནས་ཤི་འཕོས་ནས་ཡང་འདིར་སྐྱེས་སོ་ཞེས་རྣམ་པ་དང་བཅས། 
དན་རྟགས་[^1264K]དང་བཅས། 
རྒྱུ་མཚན་དང་བཅས་པར་སྔོན་གྱི་གནས་རྣམ་པ་དུ་མ་རྗེས་སུ་དྲན་ནོ། 
།དེས་ལྷའི་མིག་རྣམ་པར་དག་པ་མིའི་ལས་འདས་པས་[^1265K]སེམས་ཅན་འཆི་འཕོ་བ་དང་། 
སྐྱེ་བ་དང་། 
མདོག་སྡུག་པ་དང་། 
མདོག་མི་སྡུག་པ་དང་། 
བདེ་བར་སོང་བ་དང་། 
ངན་པར་སོང་བ་དང་། 
བཟང་པོ་དང་ངན་པ་རྣམས་[^1266K]མཐོང་ངོ་། 
།ལས་ཇི་ལྟ་བ་བཞིན་དུ་ཉེ་བར་འགྲོ་བའི་སེམས་ཅན་རྣམས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།ཀྱེ་མ་སེམས་ཅན་འདི་དག་ནི་ལུས་ཀྱིས་[^1267K]ཉེས་པར་སྤྱོད་པ་དང་ལྡན་པ། 
ངག་གིས་[^1268K]ཉེས་པར་སྤྱོད་པ་དང་ལྡན་པ། 
ཡིད་ཀྱིས་[^1269K]ཉེས་པར་སྤྱོད་པ་དང་ལྡན་པ། 
འཕགས་པ་རྣམས་ལ་སྐུར་བ་འདེབས་པ། 
ལོག་པར་ལྟ་བ་ཅན་དག་སྟེ། 
ལོག་པར་ལྟ་བའི་ལས་ཡང་དག་པར་བླངས་པའི་[^1270K]རྒྱུས་ལུས་ཞིག་སྟེ། 
ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེའོ་ཞེས་བྱ་བ་དང་། 
ཀྱེ་མ་སེམས་ཅན་འདི་དག་ནི་ལུས་ཀྱིས་[^1271K]ལེགས་པར་སྤྱོད་པ་དང་ལྡན་པ། 
ངག་གིས་[^1272K]ལེགས་པར་སྤྱོད་པ་དང་ལྡན་པ། 
ཡིད་ཀྱིས་[^1273K]ལེགས་པར་སྤྱོད་པ་དང་ལྡན་པ། 
འཕགས་པ་རྣམས་ལ་སྐུར་བ་མི་འདེབས་པ། 
ཡང་དག་པར་ལྟ་བ་ཅན་དག་སྟེ། 
ཡང་དག་པར་[^1274K]ལྟ་བའི་ལས་ཡང་དག་པར་བླངས་པའི་རྒྱུས་ལུས་ཞིག་སྟེ། 
ཤི་བའི་འོག་ཏུ་བདེ་འགྲོ་མཐོ་རིས་ཀྱི་འཇིག་རྟེན་དུ་ལྷ་རྣམས་ཀྱི་ནང་དུ་སྐྱེའོ་ཞེས་བྱ་བར་རབ་ཏུ་ཤེས་ཏེ། 
དེ་ལྟར་ན་[^1275K]ལྷའི་མིག་རྣམ་པར་དག་པ་མིའི་ལས་འདས་པས་སེམས་ཅན་འཆི་འཕོ་བ་དང་། 
སྐྱེ་བ་དང་། 
མདོག་སྡུག་པ་དང་། 
མདོག་མི་སྡུག་པ་དང་། 
བདེ་བར་སོང་བ་དང་། 
ངན་པར་སོང་བ་དང་། 
བཟང་པོ་དང་ངན་པ་ཐམས་ཅད་རྣམ་པ་དང་བཅས། 
དན་རྟགས་དང་བཅས། 
རྒྱུ་མཚན་དང་བཅས་པར་མཐོང་སྟེ། 
ལས་ཇི་ལྟ་བ་བཞིན་དུ་ཉེ་བར་འགྲོ་བའི་སེམས་ཅན་རྣམས་ཀྱང་རབ་ཏུ་ཤེས་སོ། 
།དེ་[^1276K]བསམ་གཏན་དང་། 
རྣམ་པར་ཐར་པ་དང་། 
ཏིང་ངེ་འཛིན་དང་། 
སྙོམས་པར་འཇུག་པ་འདི་དག་ལ་སྙོམས་པར་འཇུག་ཅིང་། 
རྣམ་པར་ལྡང་ཡང་གང་དུ་བྱང་ཆུབ་ཀྱི་ཡན་ལག་ཡོངས་སུ་རྫོགས་པར་འགྱུར་བར་མཐོང་བ་དེར་ཆེད་དུ་བསམ་སྟེ[^1277K]། 
སྨོན་ལམ་བཏབ་པའི་དབང་གིས་[^1278K]སྐྱེ་བ་མ་གཏོགས་པར་[^1279K]དེ་དག་གི་དབང་གིས་མི་སྐྱེའོ་ཞེས་གསུངས་པའོ། 
།ཅིའི་ཕྱིར་གང་གིས་[^1280K]བསམ་གཏན་དང་། 
གཟུགས་མེད་པ་དང་། 
ཚད་མེད་པ་དང་། 
མངོན་པར་ཤེས་པ་རྣམས་ལ་སྙོམས་པར་འཇུག་ཅེ་ན། 
སེམས་ཅན་རྣམ་པ་ལྔའི་དབང་དུ་བྱས་པའི་ཕྱིར་ཏེ། 
བསམ་གཏན་རྣམས་ནི་བདེ་བའོ་[^1281K]སྙམ་དུ་མངོན་པའི་ང་རྒྱལ་ཅན་གྱི་སེམས་ཅན་རྣམས་ཀྱི་དབང་དུ་བྱས་པའོ། 
།གཟུགས་མེད་པ་རྣམས་ནི་ཐར་པའོ་སྙམ་དུ་མངོན་པའི་ང་རྒྱལ་ཅན་རྣམས་ཀྱི་དབང་དུ་བྱས་པའོ། 
།བྱམས་པ་དང་སྙིང་རྗེ་ནི་སྡུག་བསྔལ་པ་རྣམས་ཀྱི་དབང་དུ་བྱས་པ་སྟེ། 
འདི་དག་སྡུག་བསྔལ་བར་མི་འགྱུར་བར་བདག་གིས་[^1282K]དེ་དག་སྡུག་བསྔལ་བ་ལས་དགྲོལ་བར་བྱའོ་སྙམ་དུ་སེམས་པའོ། 
།དགའ་བ་དང་བཏང་སྙོམས་ནི་གྲོལ་བ་རྣམས་ཀྱི་དབང་དུ་བྱས་པའོ། 
།མངོན་པར་ཤེས་པ་རྣམས་ནི་ངན་པའི་སྐྱབས་སུ་ཞུགས་པའི་དབང་དུ་བྱས་པ་སྟེ། 
མཐུའི་ཁྱད་པར་གྱིས་[^1283K]གཟུད་པའི་ཕྱིར་རོ། 
།ས་འདི་ནི་མི་ཉམས་པའི་བསམ་གཏན་ལ་སོགས་པས་ཐོབ་པས་དེ་དག་གིས་[^1284K]རབ་ཏུ་ཕྱེ་བ་ཡིན་ནོ། 
།ས་སྔ་མ་གཉིས་ལ་ཡང་སྙོམས་པར་འཇུག་པ་དེ་མེད་པ་ནི་མ་ཡིན་ནོ། 
།དེ་ལ་བསམ་གཏན་དང་གཟུགས་མེད་པ་ནི་རྣམ་པ་བཞིས་རྣམ་པར་གཞག་པར་རིག་པར་བྱ་སྟེ། 
མི་མཐུན་པའི་ཕྱོགས་ཉམས་པ་དང་། 
གཉེན་པོ་བསྒོམ་པ་དང་། 
བསྒོམས་པའི་ཕན་ཡོན་དང་དེ་གཉིས་ཀའི་གནས་སོ། 
།དེ་ལ་འདོད་པ་དང་སྡིག་པ་མི་དགེ་བའི་ཆོས་ལས་དབེན་པས་ནི། 
བསམ་གཏན་དང་པོའི་མི་མཐུན་པའི་ཕྱོགས་ཉམས་པར་སྟོན་ཏེ། 
གང་གི་ཕྱིར་འདོད་པ་རྣམས་ལས་དབེན་པ། 
སྡིག་པ་མི་དགེ་བའི་ཆོས་རྣམས་ལས་དབེན་པ་ཞེས་གསུངས་པའོ། 
།རྟོག་པ་[^1286K]དང་བཅས་ཤིང་དཔྱོད་པ་དང་བཅས་པ་[^1287K]ནི་གཉེན་པོ་བསྒོམ་པ་[^1288K]སྟོན་ཏེ། 
གང་གི་ཕྱིར་རྟོག་པ་དང་བཅས་པ། 
དཔྱོད་པ་དང་བཅས་པ་ཞེས་གསུངས་པའོ། 
།དགའ་བ་དང་བདེ་བས་ནི་བསྒོམས་པའི་[^1289K]ཕན་ཡོན་སྟོན་ཏེ། 
གང་གི་ཕྱིར་དབེན་པ་ལ་[^1290K]སྐྱེས་པའི་དགའ་བ་དང་བདེ་བས་[^1291K]ཞེས་གསུངས་པའོ། 
།བསམ་གཏན་གྱིས་[^1292K]ནི་དེ་གཉི་གའི་གནས་ཀྱི་ཏིང་ངེ་འཛིན་སྟོན་ཏེ། 
གང་གི་ཕྱིར་བསམ་གཏན་བཞི་པ་བསྒྲུབས་ཏེ་གནས་སོ་ཞེས་གསུངས་པའོ། 
།གཟུགས་མེད་པའི་སྙོམས་པར་འཇུག་པ་རྣམས་ལ་ཡང་མི་མཐུན་པའི་ཕྱོགས་ཉམས་པ་དང་། 
གཉེན་པོ་བསྒོམ་པ་[^1293K]དང་། 
བསྒོམས་པའི་[^1294K]ཕན་ཡོན་དང་། 
དེ་གཉི་གའི་གནས་རྣམས་ཅི་རིགས་སུ་སྦྱར་བར་བྱ་སྟེ། 
དེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་རྣམས་ལས་ཡང་དག་པར་འདས་ཏེ་ཞེས་བྱ་བ་ནི་མིག་གི་རྣམ་པར་ཤེས་པ་དང་མཚུངས་པར་ལྡན་པའི་འདུ་ཤེས་ལས་ཡང་དག་པར་འདས་པའོ། 
།ཐོགས་པའི་འདུ་ཤེས་རྣམས་ནུབ་པར་གྱུར་ཅེས་བྱ་བ་ནི། 
རྣ་བ་དང་། 
སྣ་དང་། 
ལྕེ་དང་། 
ལུས་དང་མཚུངས་པར་ལྡན་པའི་འདུ་ཤེས་ནུབ་པའོ། 
།སྣ་ཚོགས་ཀྱི་འདུ་ཤེས་རྣམས་ཡིད་ལ་མི་བྱེད་ཅེས་བྱ་བ་ནི་ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་པའི་འདུ་ཤེས་རྣམས་ཡིད་ལ་མི་བྱེད་པའོ། 
།ཡིད་ཀྱི་རྣམ་པར་ཤེས་པ་ནི་རྣམ་པར་རྟོག་པ་ཅན་ཡིན་པས། 
སྣ་ཚོགས་ཉིད་[^1295K]ཀྱི་འདུ་ཤེས་རྣམས་ཞེས་བྱ་སྟེ། 
འདི་ནི་མི་མཐུན་པའི་ཕྱོགས་ཉམས་པའོ། 
།ཐ་དད་དུ་དབྱེ་བའི་ཚུལ་གྱིས་[^1296K]གཟུགས་ལ་སོགས་པའི་ཡུལ་བདག་མེད་པར་མཐོང་བའི་ཕྱིར། 
གཉེན་པོ་གང་གི་གཟུགས་ལ་སོགས་པའི་ཡུལ་གྱི་འདུ་ཤེས་ལས་ཡང་དག་པར་འདས་པ་དེ་ནི། 
གཉེན་པོ་བསྒོམ་པ་ཡིན་པར་ཤེས་པར་བྱའོ། 
།ནམ་མཁའ་མཐའ་ཡས་སོ་སྙམ་ནས་ཞེས་བྱ་བ་ནི་བསྒོམས་པའི་ཕན་ཡོན་ནོ། 
།ནམ་མཁའ་མཐའ་ཡས་སྐྱེ་མཆེད་བསྒྲུབས་ཏེ་གནས་སོ་ཞེས་བྱ་བ་ལ་ནམ་མཁའ་མཐའ་ཡས་སྐྱེ་མཆེད་ཀྱིས་[^1297K]དེ་གཉིས་ཀའི་གནས་ཀྱི་ཏིང་ངེ་འཛིན་ཡོངས་སུ་བསྟན་ཏོ། 
།དེ་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ནས་ཞེས་བྱ་བ་འདིས་[^1298K]ནི་མི་མཐུན་པའི་ཕྱོགས་ཉམས་པ་བསྟན་ཏོ། 
།ཕྱི་རོལ་གྱི་དམིགས་པ་ལ་རགས་པ་ཉིད་དུ་ཡོངས་སུ་རྟོག་པས་ཉེས་པར་མཐོང་བའི་ཕྱིར[^1299K]། 
གཉེན་པོ་གང་ས་[^1300K]དེ་ལས་ཡང་དག་པར་འདས་པ་དེ་ནི་གཉེན་པོ་བསྒོམ་པ་ཡིན་པར་རིག་པར་བྱའོ། 
།རྣམ་པར་ཤེས་པ་མཐའ་ཡས་སོ་སྙམ་ནས་[^1301K]ཞེས་བྱ་བས་ནི་བསྒོམས་པའི་[^1302K]ཕན་ཡོན་ཡོངས་སུ་བསྟན་ཏོ། 
།རྣམ་ཤེས་མཐའ་ཡས་སྐྱེ་མཆེད་བསྒྲུབས་[^1303K]ཏེ་གནས་སོ་ཞེས་བྱ་བས་[^1304K]ནི་དེ་གཉི་གའི་གནས་ཀྱི་ཏིང་ངེ་འཛིན་བསྟན་ཏོ། 
།དེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཞེས་བྱ་བ་འདིས་ནི་མི་མཐུན་པའི་ཕྱོགས་ཉམས་པ་བསྟན་ཏོ། 
།རྣམ་པར་ཤེས་པ་མཐའ་ཡས་སོ་སྙམ་ཞེས་བྱ་བ་ནི་འདིར་རགས་པ་ཉིད་དུ་ཡོངས་སུ་རྟོག་པས་[^1305K]ཉེས་པར་མཐོང་བའི་ཕྱིར་གཉེན་པོ་གང་གི་དེ་ལས་ཡང་དག་པར་[^1306K]དེ་ནི་གཉེན་པོ་བསྒོམ་པ་ཡིན་པར་ཤེས་པར་བྱའོ། 
།ཅི་ཡང་མེད་དོ་སྙམ་ཞེས་བྱ་བ་འདིས་ནི་བསྒོམས་པའི་ཕན་ཡོན་ཡོངས་སུ་བསྟན་ཏོ། 
།ཅི་ཡང་མེད་པའི་སྐྱེ་མཆེད་བསྒྲུབས་ཏེ་གནས་སོ་ཞེས་བྱ་བ་འདིས་ནི་གཉིས་ཀའི་གནས་ཀྱི་[^1307K]ཏིང་ངེ་འཛིན་ཡོངས་སུ་བསྟན་ཏོ། 
།དེ་རྣམ་པ་ཐམས་ཅད་དུ་ཅི་ཡང་མེད་པའི་སྐྱེ་མཆེད་ལས་ཡང་དག་པར་འདས་ཞེས་བྱ་བ་འདིས་ནི་མི་མཐུན་པའི་ཕྱོགས་ཉམས་པ་བསྟན་ཏོ། 
།ཅི་ཡང་མེད་དོ་སྙམ་ཞེས་བྱ་བ་འདིས་ནི་རགས་པ་ཉིད་[^1308K]ཡོངས་སུ་རྟོག་པས་ཉེས་པར་མཐོང་བའི་ཕྱིར་གཉེན་པོ་གང་གིས་[^1309K]དེ་ལས་ཡང་དག་པར་འདས་པ་དེ་ནི་གཉེན་པོ་བསྒོམ་པ་ཡིན་པར་རིག་པར་བྱའོ། 
།འདུ་ཤེས་མེད་འདུ་ཤེས་མེད་པ་མ་ཡིན་ནོ་སྙམ་ཞེས་བྱ་བས་ནི་བསྒོམས་པའི་[^1310K]ཕན་ཡོན་བསྟན་ཏོ། 
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་བསྒྲུབས་[^1311K]ཏེ་གནས་སོ་ཞེས་བྱ་བ་ལ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱིས་[^1312K]ནི་དེ་གཉི་གའི་གནས་ཀྱི་ཏིང་ངེ་འཛིན་བསྟན་ཏོ། 
།གཟུགས་མེད་པའི་སྙོམས་པར་འཇུག་པ་རྣམས་ལ་ཡང་མི་མཐུན་པའི་ཕྱོགས་ཉམས་པ་དང་། 
གཉེན་པོ་བསྒོམ་པ་དང་། 
དེའི་ཕན་ཡོན་དང་། 
དེ་གཉི་གའི་གནས་རྣམས་ནི་ཅི་རིགས་སུ་སྦྱར་ཟིན་ཏོ། 
།ཚད་མེད་པ་རྣམས་ནི་རྣམ་པ་གསུམ་སྟེ། 
སེམས་ཅན་ལ་དམིགས་པ་དང་། 
ཆོས་ལ་དམིགས་པ་དང་དམིགས་པ་མེད་པ་རྣམས་སོ། 
།དེ་ལ་སེམས་ཅན་ལ་དམིགས་པ་ནི་རྣམ་པ་བཞིས་རྣམ་པར་གཞག་སྟེ་ཉེ་བར་སྒྲུབ་པ་དང་། 
མི་མཐུན་པའི་ཕྱོགས་ཀྱི་གཉེན་པོ་དང་། 
རྣམ་པར་དག་པ་དང་འབྲས་བུ་ཡོངས་སུ་འཛིན་པའོ། 
།ཉེ་བར་སྒྲུབ་པ་ཇི་ལྟ་བུ་ཞེ་ན། 
འདོད་པ་ན་སྤྱོད་པ་དང་། 
གཟུགས་ན་སྤྱོད་པ་དགའ་བ་དང་བཅས་པ་དང་། 
དགའ་བ་མེད་པའི་བདེ་བ་རྣམ་པ་གསུམ་སྒྲུབ་པའི་ཕྱིར་རོ། 
།དེ་ནི་སྡུག་བསྔལ་དང་དགའ་བ་དང་བྲལ་བའི་ཕྱིར་གཉིས་སུ་མེད་པའོ། 
།དེ་ཉིད་[^1313K]ཚད་མེད་པ་ཡིན་ཏེ། 
གང་གི་ཕྱིར་དེ་ལ་བྱམས་པ་དང་ལྡན་པའི་སེམས་ཡངས་པ་རྒྱ་ཆེན་པོར་གྱུར་པ་མི་གཉིས་པ་ཚད་མེད་པ་ཞེས་བྱ་བ་ནས། 
སྙིང་རྗེ་དང་། 
དགའ་བ་དང་། 
བཏང་སྙོམས་དང་ལྡན་པ་ཞེས་གསུངས་པའི་བར་དུའོ། 
།མི་མཐུན་པའི་ཕྱོགས་ཀྱི་གཉེན་པོ་ཇི་ལྟ་བུ་ཞེ་ན། 
མི་འདོད་པ་ཉེ་བར་སྒྲུབ་པ་དང་། 
འདོད་པ་ཉེ་བར་སྒྲུབ་པའི་གེགས་བྱེད་པ་གནོད་པར་སེམས་པའི་གཉེན་པོ་ཕྱོགས་ཀྱི་[^1314K]གང་གི་ཕྱིར་ཁོན་མེད་པ་འགྲན་ཟླ་མེད་པ་ཞེས་གསུངས་པའོ། 
།རྣམ་པར་དག་པ་ཇི་ལྟ་བུ་ཞེ་ན། 
སྒྲིབ་པ་རྨུགས་པ་དང་། 
གཉིད་[^1315K]དང་། 
རྒོད་པ་དང་འགྱོད་པ་གཉིས་ཡང་དག་པར་ཤིན་ཏུ་བསལ་བའི་[^1316K]ཕྱིར་ཏེ། 
གང་གི་ཕྱིར་སྒྲིབ་པ་མེད་པ་ཞེས་གསུངས་པའོ། 
།འབྲས་བུ་ཡོངས་སུ་འཛིན་པ་ཇི་ལྟ་བུ་ཞེ་ན། 
གཟུགས་དང་འདོད་པའི་ཁམས་སུ་རྣམ་པར་སྨིན་པ་དང་། 
རྒྱུ་མཐུན་པའི་གནོད་པ་མེད་པའི་འབྲས་བུ་ཉིད་ཡོངས་སུ་འཛིན་པའི་ཕྱིར་ཏེ། 
གང་གི་ཕྱིར་གནོད་པ་མེད་པ་ཞེས་གསུངས་པའོ། 
།ཆོས་ལ་དམིགས་པ་ནི་ཐམས་ཅད་དུ་ཁྱབ་པའོ། 
།འདོད་པ་དང་། 
གཟུགས་དང་། 
གཟུགས་མེད་པ་ན་སྤྱོད་པའི་སོ་སོའི་སྐྱེ་བོ་དང་། 
སློབ་པའི་སོ་སོའི་སྐྱེ་བོའི་སེམས་ཅན་ཇི་སྙེད་པ་ནི་ཆོས་རྣམས་ཏེ། 
གང་དག་ལ་སེམས་ཅན་དུ་འདོགས་པ་མེད་པ་དེ་ལ་དམིགས་པ་སྟེ། 
གང་གི་ཕྱིར་ཐམས་ཅད་དུ་ཁྱབ་པ་ཞེས་གསུངས་པའོ། 
།དམིགས་པ་མེད་པ་ནི་རྣམ་པ་གཉིས་ཀྱིས་[^1317K]བསྟན་ཏེ། 
རང་གི་མཚན་ཉིད་ལ་མི་དམིགས་པ་ནི་ཆོས་ལ་བདག་མེད་པ་མཆོག་ཏུ་གྱུར་པའི་འཇིག་རྟེན་ལ་སྟེ། 
གང་གི་ཕྱིར་འཇིག་རྟེན་ཆོས་ཀྱི་དབྱིངས་དམ་པ་ཞེས་གསུངས་པའོ། 
།མཐའ་ཡོངས་སུ་མ་[^1318K]ཆད་པ་ནི་གང་གི་ཕྱིར་ནམ་མཁའི་ཁམས་ཀྱི་མཐས་གཏུགས་པ་ཞེས་གསུངས་པའོ། 
།འཇིག་རྟེན་ཐམས་ཅད་ཅེས་བྱ་བ་ནི་འཇིག་རྟེན་གྱི་ཁམས་ཐམས་ཅད་དེ། 
གང་གི་ཕྱིར་འཇིག་རྟེན་ཐམས་ཅད་ཁྱབ་པར་བྱས་ནས་བསྒྲུབས་[^1319K]ཏེ་གནས་སོ་ཞེས་གསུངས་པའོ། 
།མངོན་པར་ཤེས་པ་རྣམས་ལས་[^1320K]བཞི་ནི་ཤེས་པས་རབ་ཏུ་ཕྱེ་བའོ། 
།ལྔ་པ་ནི་མཐོང་བས་རབ་ཏུ་ཕྱེ་བའོ། 
།རྫུ་འཕྲུལ་མངོན་པར་ཤེས་པ་གཅིག་གིས་ནི། 
ལུས་ཀྱི་ལས་ཡོངས་སུ་དག་གོ། 
།ལྷའི་རྣ་བ་དང་། 
ཕ་རོལ་གྱི་སེམས་ཤེས་པའི་མངོན་པར་ཞེན་པ་[^1321K]གཉིས་ཀྱིས་ནི་ངག་གི་ལས་ཡོངས་སུ་དག་གོ། 
།སྔོན་གྱི་གནས་རྗེས་སུ་དྲན་པ་དང་། 
འཆི་འཕོ་[^1322K]དང་། 
སྐྱེ་བ་མངོན་པར་ཤེས་པ་གཉིས་ཀྱིས་ནི་ཡིད་ཀྱི་ལས་ཡོངས་སུ་དག་གོ། 
།གཅིག་གིས་ནི་སེམས་ཅན་གྱི་གན་དུ་འགྲོའོ། 
།གཉིས་ཀྱིས་ནི་ཆོས་སྟོན་ཏེ[^1323K]། 
སྒྲ་དང་དོན་སོ་སོར་ཡང་དག་པར་རིག་ཅིང་སེམས་ཤེས་ལ་སྐད་གཞན་གྱི་དོན་ཤེས་ཏེ། 
དོན་དེའི་དབང་དུ་བྱས་ནས་དེ་དག་གིས་[^1324K]ཚིག་འདི་བརྗོད་དོ་སྙམ་པའོ། 
།གཉིས་ཀྱིས་[^1325K]ནི་འོང་བ་དང་འགྲོ་བ་ཤེས་ཏེ། 
སེམས་ཅན་རྣམས་ཀྱི་[^1326K]སྔོན་གྱི་མཐའ་དང་། 
ཕྱི་མའི་མཐའ་ཡོངས་སུ་སྨིན་པ་ཤེས་སོ། 
།དེ་ལ་རྫུ་འཕྲུལ་མངོན་པར་ཤེས་པ་ནི་དབང་ཉིད་ཐོབ་པར་[^1327K]རིག་པར་བྱའོ། 
།དབང་ཉིད་ཀྱང་རྣམ་པ་གསུམ་སྟེ། 
ཞིང་ལ་དབང་བ་ཉིད་ནི་འཇིག་རྟེན་གྱི་ཁམས་ཀྱི་ས་གཡོ་བར་བྱེད་པ་སྟེ། 
གང་གི་ཕྱིར་རྫུ་འཕྲུལ་བྱ་བ་རྣམ་པ་དུ་མ་མྱོང་བར་བྱེད་དེ། 
ས་ཡང་གཡོ་བར་བྱེད་དོ་ཞེས་གསུངས་པའོ། 
།ལུས་ལ་དབང་བ་ཉིད་ནི་དེ་བསྡུས་པ་དང་། 
སྤྲོས་པ་དང་། 
སྣང་བ་དང་མི་སྣང་བར་བྱེད་པ་སྟེ། 
གང་གི་ཕྱིར་གཅིག་ཏུ་གྱུར་ནས་མང་པོར་འགྱུར་རོ། 
།མང་པོར་གྱུར་ནས་གཅིག་ཏུ་འགྱུར་རོ། 
།སྣང་བར་གྱུར་ཅིང་མི་སྣང་བར་འགྱུར་རོ་ཞེས་གསུངས་པའོ། 
།བྱེད་པ་ལ་དབང་བ་ཉིད་ནི་རྣམ་པ་བརྒྱད་དེ། 
རྩིག་པ་ལ་སོགས་པ་ལ་ཐད་ཀར་འགྲོ་བ་ནི་གང་གི་ཕྱིར། 
རྩིག་པ་ལ་ཐད་ཀར་འགྲོ། 
ར་བ་ལ་ཡང་ཐད་ཀར་འགྲོ། 
།རི་ལ་ཡང་མི་ཐོགས་པར་ཐད་ཀར་འགྲོ་སྟེ། 
དཔེར་ན་ནམ་མཁའ་ལ་[^1328K]བྱ་བ་བཞིན་ནོ་ཞེས་གསུངས་པའོ། 
།སྟེང་དུ་ནམ་མཁའ་ལ་ཡང་འགྲོ་བ་ནི་གང་གི་ཕྱིར། 
ནམ་མཁའ་ལ་ཡང་སྐྱིལ་མོ་ཀྲུང་གིས་འགྲོ་སྟེ[^1329K]། 
དཔེར་ན་འདབ་ཆགས་བྱ་བཞིན་ནོ་ཞེས་གསུངས་པའོ། 
།ས་ལ་ཡང་སྟེང་དང་འོག་ཏུ་འགྲོ་བ་ནི་གང་གི་ཕྱིར། 
ས་ལ་ཡང་སྟེང་དུ་འབྱུང་བ་དང་བྱེའུ་ཟུལ་[^1330K]བྱེད་དེ། 
དཔེར་ན་ཆུ་ལ་བྱ་བ་བཞིན་ནོ་ཞེས་གསུངས་པའོ། 
།ཆུ་ལའང་འོག་ཏུ་མི་འབྱིང་བ་ནི་གང་གི་ཕྱིར། 
ཆུ་ལའང་མི་ནུབ་པར་འགྲོ་སྟེ། 
[^1331K]དཔེར་ན་ས་ལ་བྱ་བ་བཞིན་ནོ་ཞེས་གསུངས་པའོ། 
།རབ་ཏུ་འབར་བར་བྱེད་པ་ནི་གང་གི་ཕྱིར་དུ་བ་འཐུལ་བར་ཡང་བྱེད། 
འབར་བར་ཡང་བྱེད་དེ། 
[^1332K]དཔེར་ན་མེའི་ཕུང་པོ་ཆེན་པོ་བཞིན་ནོ་ཞེས་གསུངས་པའོ། 
།ཆུ་འབྱིན་པར་བྱེད་པ་ནི་གང་གི་ཕྱིར་བདག་གི་ལུས་ལས་ཆུའི་རྒྱུན་ཆེན་པོ་འབྱིན་ཏེ། 
དཔེར་ན་སྤྲིན་ཆེན་པོ་བཞིན་ནོ་ཞེས་གསུངས་པའོ། 
།ལག་པས་ཉུག་པར་བྱེད་པ་ནི་གང་གི་ཕྱིར་ཟླ་བ་དང་ཉི་མ་འདི་ལྟར་རྫུ་འཕྲུལ་ཆེ་བ[^1333K]། 
འདི་ལྟར་མཐུ་ཆེ་བ་འདི་གཉིས་ལ་ཡང་། 
ལག་པས་འཛིན་ཅིང་ཀུན་དུ་ཉུག་པར་བྱེད་དོ་ཞེས་གསུངས་པའོ། 
།ཚངས་པའི་འཇིག་རྟེན་གྱི་བར་གྱི་སྣོད་དང་སེམས་ཅན་གྱི་འཇིག་རྟེན་ལ་དབང་བྱེད་དེ། 
འདོད་དགུར་སྒྱུར་[^1334K]ཞིང་བྱེད་པར་དབང་བ་ནི་གང་གི་ཕྱིར། 
ཚངས་པའི་འཇིག་རྟེན་གྱི་བར་དུ་ཡང་ལུས་ཀྱིས་[^1335K]དབང་བསྒྱུར་རོ་ཞེས་གསུངས་པའོ། 
།ལྷའི་རྣ་བའི་མངོན་པར་ཤེས་པས་ནི་གང་གིས་[^1336K]ཇི་ལྟར་གྱུར་པས་གང་ཐོས་པས་དེ་ཡོངས་སུ་བསྟན་ཏེ། 
རྣམ་པར་དག་པས་ནི་གསལ་བར་ཐོས་པའོ། 
།མི་ལས་འདས་པ་ནི་[^1337K]ཐག་རིང་པོ་[^1338K]ཐོས་པ་སྟེ། 
མིའི་སྒྲ་ལས་ཀྱང་ཤིན་ཏུ་འདས་ནས་འོག་ཏུ་མནར་མེད་པ་ཡན་ཆོད་ཀྱི་སྒྲ་ཐོས་པར་ནུས་པ་སྟེ། 
གང་གི་ཕྱིར་དེ་ལྷའི་རྣ་བའི་ཁམས་རྣམ་པར་དག་པ་མིའི་ལས་འདས་པས་ལྷ་དང་མི་གཉིས་ཀའི་སྒྲ་ཡང་ཐོས་སོ་ཞེས་བྱ་བ་[^1339K]གསུངས་པ་སྟེ། 
གང་ན་བྱ་བ་བྱེད་པ་དེར་གཏོད་ཅིང་ཉན་པའོ། 
།ཐ་ན་སྦྲང་བུ་ལ་སོགས་པའི་སྒྲ་ཞེས་བྱ་བ་ནི་ཆུང་ངུ་[^1340K]ཡང་ཐོས་སོ་ཞེས་ཡོངས་སུ་སྟོན་ཏོ[^1341K]། 
།གང་གི་ཕྱིར་གང་དག་རིང་ཡང་རུང་ཉེ་ཡང་རུང་ཐ་ན་སྦྲང་བུ་དང་ཤ་སྦྲང་དང་། 
བུང་བ་དང་སྲིན་བུ་རྣམས་ཀྱི་སྒྲ་ཡང་ཐོས་སོ་ཞེས་གསུངས་པའོ། 
།སེམས་ཀྱི་རྣམ་གྲངས་ཀྱི་མངོན་པར་ཤེས་པ་ནི་སེམས་ཐ་དད་པ་སྟེ། 
ཀུན་ནས་དཀྲིས་པ་[^1342K]དང་། 
བག་ལ་ཉལ་དང་། 
སྐྱེ་བ་དང་། 
ཏིང་ངེ་འཛིན་ལ་སྦྱོར་བ་དང་། 
ཏིང་ངེ་འཛིན་ཐོབ་པ་དང་། 
རྣམ་པར་གྲོལ་བ་དང་། 
ལོག་པ་[^1343K]དང་། 
ཡང་དག་པར་སྒྲུབ་པ་དང་། 
རགས་པ་དང་། 
རགས་པ་མ་ཡིན་པར་རབ་ཏུ་དབྱེ་བར་ཤེས་པར་བྱའོ། 
།དེ་ལ་ཀུན་ནས་དཀྲིས་པ་ནི་འདོད་ཆགས་དང་བཅས་པ་ལ་སོགས་པ་སྟེ། 
གང་གི་ཕྱིར་འདོད་ཆགས་དང་བཅས་པའི་སེམས་ལ་ཡང་འདོད་ཆགས་དང་བཅས་པའི་སེམས་སུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།འདོད་ཆགས་དང་བྲལ་བའི་སེམས་ལ་ཡང་འདོད་ཆགས་དང་བྲལ་བའི་སེམས་སུ་ཡང་དག་པ་[^1344K]ཇི་ལྟ་བ་བཞིན་དུ་རབ་ཏུ་ཤེས་སོ། 
།ཞེ་སྡང་དང་བཅས་པ་དང་། 
ཞེ་སྡང་དང་བྲལ་བ་དང་། 
གཏི་མུག་དང་བཅས་པ་དང་། 
གཏི་མུག་དང་བྲལ་བ་ཞེས་གསུངས་པའོ། 
།བག་ལ་ཉལ་ནི་ཉོན་མོངས་པ་དང་བཅས་པ་དང་། 
ཉོན་མོངས་པ་མེད་པ་སྟེ། 
གང་གི་ཕྱིར་ཉོན་མོངས་པ་དང་བཅས་པ་དང་། 
ཉོན་མོངས་པ་མེད་པ་[^1345K]ཞེས་གསུངས་པའོ། 
།སྐྱེ་བ་ནི་མི་རྣམས་ཀྱི་ནི་ཆུང་བའོ། 
།འདོད་པ་ན་སྤྱོད་པའི་ལྷ་རྣམས་ཀྱི་ནི་ཡངས་པའོ[^1346K]། 
།གཟུགས་ན་སྤྱོད་པའི་ལྷ་རྣམས་ཀྱི་ནི་རྒྱ་ཆེན་པོར་གྱུར་པའོ། 
།གཟུགས་མེད་པ་གཉིས་ཀྱི་ནི་ཚད་མེད་པ་སྟེ། 
གང་གི་ཕྱིར་ཆུང་བ་དང་། 
ཡངས་པ་དང་། 
རྒྱ་ཆེན་པོར་གྱུར་པ་དང་ཚད་མེད་པ་ཞེས་གསུངས་པའོ། 
།ཏིང་ངེ་འཛིན་ལ་སྦྱོར་བ་ནི་བསྡུས་པ་དང་སྤྲོས་པ་སྟེ། 
གང་གི་ཕྱིར་བསྡུས་པ་དང་སྤྲོས་པ་ཞེས་གསུངས་པའོ། 
།ཏིང་ངེ་འཛིན་ཐོབ་པ་ནི་སྙོམས་པར་ཞུགས་པ་དང་། 
ལངས་པ་རྣམས་ཀྱི་མཉམ་པར་བཞག་པ་[^1347K]དང་མཉམ་པར་མ་བཞག་པ་[^1348K]སྟེ། 
གང་གི་ཕྱིར་མཉམ་པར་བཞག་པ་[^1349K]དང་མཉམ་པར་མ་བཞག་པ་[^1350K]ཞེས་གསུངས་པའོ། 
།རྣམ་པར་གྲོལ་བ་ནི་རྣམ་པར་གྲོལ་བ་དང་རྣམ་པར་མ་གྲོལ་བ་སྟེ། 
གང་གི་ཕྱིར་རྣམ་པར་གྲོལ་བ་དང་རྣམ་པར་མ་གྲོལ་བ་ཞེས་གསུངས་པའོ། 
།ལོག་པ་དང་ཡང་དག་པར་བསྒྲུབ་པ་[^1351K]རྣམས་ལ་ནི་གྲགས་པ་[^1352K]རྣམས་ལ་འདོད་པས་སྤྱོད་པའི་རིགས་པ་མ་ཡིན་པ་དང་རིགས་པ་སྟེ། 
གང་གི་ཕྱིར་སྐྱོན་ཅན་དང་སྐྱོན་མེད་པ་ཞེས་གསུངས་པའོ། 
།སོ་སོའི་སྐྱེ་བོ་མངོན་པའི་ང་རྒྱལ་ཅན་གཞན་རྣམས་ཀྱི་ཉོན་མོངས་པ་རགས་པ་དང་ཆ་ཕྲ་བ་ཀུན་དུ་འབྱུང་བ་ནི། 
གང་གི་ཕྱིར་སེམས་རགས་པ་ལ་ཡང་སེམས་རགས་པའོ་ཞེས་ཡང་དག་པ་ཇི་ལྟ་བ་བཞིན་[^1353K]རབ་ཏུ་ཤེས་སོ། 
།སེམས་རགས་པ་མ་ཡིན་པ་ལ་ཡང་སེམས་རགས་པ་མ་ཡིན་པའོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།སྔོན་གྱི་གནས་རྗེས་སུ་[^1354K]དྲན་པའི་མངོན་པར་ཤེས་པས་[^1355K]ནི་དྲན་པ་གང་གིས་དྲན་པ་སྟེ། 
གང་གི་ཕྱིར་དེ་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ་ཞེས་གསུངས་པའོ། 
།གང་དྲན་པ་ནི་གང་གི་ཕྱིར་ཚེ་རབས་གཅིག་ཀྱང་རྗེས་སུ་དྲན་ནོ། 
།ཚེ་རབས་གཉིས་དང་གསུམ་ནས་བསྐལ་བ་བྱེ་བ་ཁྲག་ཁྲིག་འབུམ་ཕྲག་དུ་མའི་བར་དུ་[^1356K]རྗེས་སུ་དྲན་ནོ་ཞེས་གསུངས་པའོ། 
།ཇི་ལྟར་དྲན་པ་སྟེ་ཐ་སྙད་ཀྱི་རྒྱུ་ཐ་དད་པ་ནི་གང་གི་ཕྱིར་ཆེ་གེ་མོ་ཞིག་ན་བདག་མིང་ནི་འདི་ཞེས་བྱ་བར་གྱུར་ཅེས་གསུངས་པའོ། 
།རུས་[^1357K]ཐ་དད་པ་ནི་གང་གི་ཕྱིར་རུས་ནི་འདི་ཞེས་བྱ་[^1358K]ཞེས་གསུངས་པའོ། 
།ཡ་རབས་དང་མ་རབས་ཐ་དད་པ་ནི་གང་གི་ཕྱིར་རིགས་ནི་འདི་ཞེས་བྱ་ཞེས་གསུངས་པའོ། 
།རྟོན་པ་ཐ་དད་པ་ནི་གང་གི་ཕྱིར་ཁ་ཟས་ནི་[^1359K]འདི་ལྟ་བུ་ཞིག་ཟ་ཟ་[^1360K]ཞེས་གསུངས་པའོ། 
།འདུ་བྱེད་ཐ་དད་པ་ནི་གང་གི་ཕྱིར་ཚེ་[^1361K]འདི་ལྟ་བུ་ཞིག་ཐུབ། 
ཡུན་[^1362K]འདི་སྲིད་ཅིག་གནས་གནས་ཞེས་གསུངས་པའོ། 
།དར་བ་དང་རྒུད་པ་ཐ་དད་པ་ནི་གང་གི་ཕྱིར་བདེ་བ་དང་སྡུག་བསྔལ་ནི་འདི་ལྟ་བུ་ཞིག་མྱོང་ཞེས་གསུངས་པ་སྟེ། 
དེ་དག་ཡོངས་སུ་བསྟན་ཏོ། 
།དེ་ལ་རུས་ཐ་དད་པ་ནི་ཕ་དང་མ་ཐ་དད་པའོ། 
།ཡ་རབས་དང་མ་རབས་ཐ་དད་པ་ནི་བྲམ་ཟེ་དང་རྒྱལ་རིགས་ལ་སོགས་པ་ཐ་དད་པའོ། 
།འདུ་བྱེད་ཐ་དད་པ་ནི་ཚེའི་ཚད་དང་། 
དུས་མ་ཡིན་པ་དང་དུས་སུ་འཆི་བའོ། 
།དེ་ལ་རྣམ་པ་ནི་དེ་དག་ཐམས་ཅད་ཐ་དད་པ་སྟེ། 
གང་གི་ཕྱིར་རྣམ་པ་དང་བཅས་ཞེས་གསུངས་པའོ། 
།དན་[^1363K]རྟགས་ནི་མིང་སྟེ་གང་གི་ཕྱིར་དན་[^1364K]རྟགས་དང་[^1365K]བཅས་ཞེས་གསུངས་པའོ། 
།རྒྱུ་མཚན་ནི་རིགས་ལ་སོགས་པ་སྟེ། 
རྒྱུ་མཚན་དང་བཅས་པར་ཞེས་གསུངས་པའོ། 
།རྣམ་གྲངས་གཞན་[^1366K]དུ་ཚེ་རབས་གཅིག་དང་གཉིས་དང་གསུམ་ཞེས་བྱ་བ་ལ་སོགས་པ་ནི་རྣམ་པ་དག་གོ། 
།དན་[^1367K]རྟགས་ནི་མིང་ལ་སོགས་པའོ། 
།རྒྱུ་མཚན་ནི་བདག་དེ་ནས་ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ་ཞེས་བྱའོ[^1368K]། 
།སྐྱེ་བའི་རྒྱུ་མཚན་ནི་གང་གིས་བསྐྱེད་པའོ[^1369K]། 
།འཆི་འཕོ་བ་དང་སྐྱེ་བའི་མངོན་པར་ཤེས་པ་[^1370K]ནི་གང་གིས་[^1371K]མཐོང་ཞེ་ན། 
ལྷའི་མིག་ལ་སོགས་པ་སྟེ་གང་གི་ཕྱིར་ལྷའི་མིག་རྣམ་པར་དག་པ་མིའི་ལས་འདས་པས་ཞེས་གསུངས་པའོ། 
།གང་མཐོང་ཞེ་ན། 
སེམས་ཅན་རྣམས་འཆི་འཕོ་བ་མཐོང་བ་སྟེ། 
གང་གི་ཕྱིར་སེམས་ཅན་འཆི་འཕོ་བ་དང་། 
སྐྱེ་བ་དང་། 
མདོག་སྡུག་པ་དང་། 
མདོག་མི་སྡུག་པ་དང་།[^1372K]བདེ་བར་སོང་བ་དང་། 
ངན་པར་སོང་བ་དང་། 
བཟང་པོ་དང་ངན་པ་རྣམས་མཐོང་ངོ་། 
།ལས་ཇི་ལྟ་བ་བཞིན་དུ་ཉེ་བར་འགྲོ་བའི་སེམས་ཅན་རྣམས་[^1373K]ཡང་དག་པ་ཇི་ལྟ་བ་བཞིན་དུ་[^1374K]རབ་ཏུ་ཤེས་སོ་ཞེས་གསུངས་པའོ། 
།ཇི་ལྟར་མཐོང་བ་ནི་ཀྱེ་མ་སེམས་ཅན་འདི་དག་ནི་ལུས་ཀྱིས་[^1375K]ཉེས་པར་སྤྱོད་པ་དང་ལྡན་པ། 
ངག་གིས་[^1376K]ཉེས་པར་སྤྱོད་པ་དང་ལྡན་པ། 
ཡིད་ཀྱིས་[^1377K]ཉེས་པར་སྤྱོད་པ་དང་ལྡན་པ། 
འཕགས་པ་རྣམས་ལ་སྐུར་པ་འདེབས་པ། 
ལོག་པར་ལྟ་བ་ཅན་དག་སྟེ། 
ལོག་པར་ལྟ་བའི་ལས་ཡང་དག་པར་བླངས་པའི་རྒྱུས་[^1378K]ལུས་ཞིག་སྟེ། 
ཤི་བའི་འོག་ཏུ་ངན་སོང་ངན་འགྲོ་ལོག་པར་[^1379K]ལྷུང་བ་སེམས་ཅན་དམྱལ་བ་རྣམས་སུ་སྐྱེའོ་ཞེས་བྱ་བ་དང་། 
ཀྱེ་མ་སེམས་ཅན་འདི་དག་ནི་ལུས་ཀྱིས་[^1380K]ལེགས་པར་སྤྱོད་པ་དང་ལྡན་པ་ཞེས་བཟློག་པ་[^1381K]ནས་བདེ་འགྲོ་མཐོ་རིས་ཀྱི་འཇིག་རྟེན་དུ་ལྷ་རྣམས་ཀྱི་ནང་དུ་སྐྱེའོ་ཞེས་བྱ་བར་རབ་ཏུ་ཤེས་པ་དེ་ཡོངས་སུ་བསྟན་ཏོ། 
།ལྷག་མ་ནི་ཉན་ཐོས་ཀྱི་ཐེག་པ་ལས་འབྱུང་བ་དང་། 
ཐུན་མོང་བས་རྣམ་པར་མ་ཕྱེ་བའོ། 
།དེ་[^1382K]བསམ་གཏན་དང་། 
རྣམ་པར་ཐར་པ་དང་། 
ཏིང་ངེ་འཛིན་དང་། 
སྙོམས་པར་འཇུག་པ་འདི་དག་ལ་སྙོམས་པར་འཇུག་ཅིང་རྣམ་པར་ལྡང་ཡང་གང་དུ་བྱང་ཆུབ་ཀྱི་ཡན་ལག་ཡོངས་སུ་རྫོགས་པར་འགྱུར་བར་མཐོང་བ་དེར་ཆེད་དུ་བསམས་ཏེ། 
སྨོན་ལམ་བཏབ་པའི་དབང་གིས་སྐྱེ་བ་མ་གཏོགས་པར་དེ་དག་གི་དབང་གིས་མི་སྐྱེའོ་ཞེས་བྱ་བ་དེ་ལ་བསམ་གཏན་རྣམས་ནི་ཇི་སྐད་བསྟན་པ་རྣམས་སོ། 
།རྣམ་པར་ཐར་པ་ནི་གཟུགས་མེད་པ་དག་གོ། 
།ཏིང་ངེ་འཛིན་དག་ནི་ཚད་མེད་པ་རྣམས་སོ། 
།སྙོམས་པར་འཇུག་པ་རྣམས་ནི་མངོན་པར་ཤེས་པ་རྣམས་ཏེ་བྱུང་བ་དང་དུས་མཉམ་དུ་ཇི་ལྟར་བསམ་པའི་བྱ་བ་སྒྲུབ་པའི་ཕྱིར་རོ། 
།བསམ་གཏན་དང་གཟུགས་མེད་པ་དེ་དག་གི་དབང་གིས་[^1383K]མི་སྐྱེ་ཞེས་བྱ་བ་ནི་རང་དབང་གི་སེམས་ཀྱི་བསམ་པ་དེ་ཡང་དག་པར་སྒྲུབ་བོ། 
།གང་དུ་བྱང་ཆུབ་ཀྱི་ཡན་ལག་ཡོངས་སུ་རྫོགས་པར་འགྱུར་བར་མཐོང་བ་ཞེས་བྱ་བ་ནི་གང་ན་སངས་རྒྱས་རྣམས་དང་། 
བྱང་ཆུབ་སེམས་དཔའ་ཆེན་པོ་རྣམས་དང་འགྲོགས་པའོ། 
།ཆོས་ཐམས་ཅད་རྣམ་པར་དག་པར་འཕོ་བ་མེད་པ་ཉིད་དང་། 
ཀུན་ནས་ཉོན་མོངས་པར་རྣམ་པར་འཇིག་པ་མེད་པ་ཉིད་དུ་མཐོང་སྟེ། 
རྟེན་ཅིང་འབྲེལ་པར་འབྱུང་བའི་ཕྱིར་རོ། 
།རྣམ་པར་དག་པ་དེར་ཡང་ཅི་ཡང་གཞག་པ་མེད་ལ། 
ཀུན་ནས་ཉོན་མོངས་པ་ལས་ཀྱང་ཅི་ཡང་བསལ་བ་མེད་དེ། 
གཉེན་པོ་ལ་བརྟེན་ནས་ཀུན་ནས་ཉོན་མོངས་པ་རྣམ་པར་ལྡོག་ཅིང་། 
རྣམ་པར་དག་པ་ཡང་མངོན་ཏེ། 
གང་གི་ཕྱིར་ཆོས་ཐམས་ཅད་རྐྱེན་ལ་བརྟེན་པ་[^1384K]ཉིད་ཡིན་པས་འཕོ་བ་མེད་པ་ཉིད་དང་། 
རྣམ་པར་འཇིག་པ་[^1385K]མེད་པ་ཉིད་དུ་རྟོགས་པས་ཞེས་གསུངས་པའོ། 
།དེའི་ཀུན་[^1386K]འབྱུང་བ་རིང་དུ་གྱུར་པས། 
དེ་བས་ཀྱང་ཤས་ཆེར་འདོད་པ་དང་། 
གཟུགས་དང་གཟུགས་མེད་པ་དང་ལྡན་པའི་ཉོན་མོངས་པ་བསྒོམས་པས་[^1387K]སྤང་བར་བྱ་བ་ཐམས་ཅད་དེའི་རྒྱུར་གྱུར་པ་མ་རིག་པ་དང་བཅས་པར་བསྲབས་པར་[^1388K]འགྱུར་རོ། 
།ལྟ་བ་རྣམས་ནི་ས་དང་པོ་ཉིད་དུ་མཐོང་བའི་ལམ་གྱིས་[^1389K]སྤངས་པ་ཡིན་ཏེ། 
གང་གི་ཕྱིར་དེ་དེ་བས་ཀྱང་ཤས་ཆེར་འདོད་པའི་འཆིང་བ་ཐམས་ཅད་བསྲབས་པར་[^1390K]འགྱུར་རོ། 
།གཟུགས་ཀྱི་འཆིང་བ་ཐམས་ཅད་དང་། 
སྲིད་པའི་འཆིང་བ་ཐམས་ཅད་དང་། 
མ་རིག་པའི་འཆིང་བ་ཐམས་ཅད་སྤངས་པར་འགྱུར་རོ། 
།དེའི་ལྟ་བར་གྱུར་པའི་འཆིང་བ་རྣམས་ནི་སྔ་ནས་ཀྱང་སྤངས་པ་ཡིན་ནོ་ཞེས་གསུངས་པའོ། 
།ལོག་པའི་འདོད་ཆགས་ལ་སོགས་པ་འགྲིབ་པར་བྱ་བ་མ་ཡིན་པར་སྤོང་བར་འགྱུར་ཞེས་བྱ་བ་ལ་མི་དགེ་བའི་རྩ་བ་རྣམས་ཀྱི་བག་ལ་ཉལ་སྤོང་བ་ཡིན་གྱི། 
སྔར་བསལ་བའི་ཕྱིར་ཀུན་དུ་འབྱུང་བ་སེལ་བར་ནི་མ་ཡིན་ཏེ། 
གང་གི་ཕྱིར་བྱང་ཆུབ་སེམས་དཔའི་ས་འོད་བྱེད་པ་འདི་ལ་གནས་པའི་བྱང་ཆུབ་སེམས་དཔའ་དེ་ནི་བསྐལ་པ་བརྒྱ་ཕྲག་དུ་མ་ནས། 
བསྐལ་པ་བྱེ་བ་ཁྲག་ཁྲིག་འབུམ་ཕྲག་དུ་མར་ལོག་པའི་འདོད་ཆགས་འགྲིབ་པར་[^1391K]བྱ་བ་མ་ཡིན་པར་སྤོང་བར་འགྱུར་རོ། 
།ལོག་པའི་ཞེ་སྡང་འགྲིབ་པར་བྱ་བ་མ་ཡིན་པ་དང་། 
ལོག་པའི་གཏི་མུག་འགྲིབ་པར་བྱ་བ་མ་ཡིན་པར་སྤོང་བར་འགྱུར་རོ་ཞེས་གསུངས་སོ[^1392K]། 
།གསེར་གྱི་ས་ལེ་སྦྲམ་གྱི་དཔེས་ནི་གྲོན་མེད་དེ་སྲང་ཀ་ཐུབ་པས་ས་[^1393K]འོག་མ་ལ་དབང་བྱེད་དེ། 
ས་འདི་ལ་འདོད་ཆགས་དང་བྲལ་བར་འགྲོ་བ་ཉམས་པ་མེད་པར་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་གསེར་གྱི་ས་ལེ་སྦྲམ་དེ་ཉིད་མགར་བ་མཁས་པའི་ལག་ན་བསྲེལ་ན་སྲང་གྲངས་ཀྱི་ཚད་བཞིན་དུ་འདུག་གོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་འོད་བྱེད་པ་འདི་ལ་གནས་པའི་བྱང་ཆུབ་སེམས་དཔའ་ཡང་། 
བསྐལ་པ་བརྒྱ་ཕྲག་དུ་མ་ནས་བསྐལ་པ་བྱེ་བ་ཁྲག་ཁྲིག་འབུམ་ཕྲག་དུ་མའི་བར་དུ་ལོག་པའི་འདོད་ཆགས་འགྲིབ་པར་བྱ་བ་མ་ཡིན་པར་སྤོང་བར་འགྱུར་རོ་ཞེས་གསུངས་པ་སྟེ་སྔ་མ་བཞིན་ནོ། 
།དེ་གནོད་པ་[^1394K]བྱེད་པ་ལ་མི་འཁྲུགས་པ་[^1395K]དང་། 
གཞན་གྱི་སེམས་རྗེས་སུ་སྲུང་བའི་[^1396K]ཕྱིར། 
བཟོད་པ་དང་དེས་པའི་བསམ་པ་ཤས་ཆེར་ཡོངས་སུ་དག་པ་ཡིན་ཏེ། 
གང་གི་ཕྱིར་དེའི་བཟོད་པ་དང་དེས་པའི་[^1397K]བསམ་པ་ཡང་དེ་བས་ཤས་ཆེར་ཡོངས་སུ་དག་པར་འགྱུར་ཞེས་གསུངས་པའོ། 
།དེ་ནི་གནོད་པ་བྱེད་པའི་བྱེ་བྲག་གིས་ཐ་དད་པར་ཡོངས་སུ་སྟོན་ཏེ[^1398K]། 
གནོད་པ་བྱེད་དུ་དོགས་པ་ལ་ནི་བཤེས་པ་[^1399K]ཉིད་སྙན་པའི་ཚིག་གིས་སྦྱོར་ཏེ་གང་གི་ཕྱིར་བཤེས་ཤིང་འཇམ་པའི་བསམ་པ་ཉིད་ཅེས་གསུངས་པའོ། 
།གནོད་པ་བྱེད་པ་ལ་ནི་མི་འཁྲུགས་པ་[^1400K]དང་། 
ཕྱིར་མི་གཤེ་བ་ལ་སོགས་པ་[^1401K]དང་ཡིད་མི་བདེ་བ་མི་བསྐྱེད་པ་[^1402K]ནི་གང་གི་ཕྱིར་མི་གཡོ་བའི་བསམ་པ་ཉིད་དང་མི་འཁྲུགས་པའི་[^1403K]བསམ་པ་ཉིད་དང་གཡོ་བ་མེད་པའི་བསམ་པ་ཉིད་ཅེས་གསུངས་པའོ། 
།འདས་པ་ལ་ང་རྒྱལ་མེད་པས་བདག་གིས་བཤད་ཀྱིས་[^1404K]འཆགས་པ་ནི་གང་གི་ཕྱིར། 
མཐོ་དམན་མེད་པའི་བསམ་པ་ཉིད། 
།ཅེས་གསུངས་པའོ། 
།གཞན་ལས་འདུད་པའི་བྱ་བ་ལ་མི་སྨོན་པ་ནི་གང་གི་ཕྱིར་སེམས་ཅན་གྱིས་[^1405K]བྱས་པ་ལ་འདོད་པ་མེད་པའི་བསམ་པ་ཉིད་ཅེས་གསུངས་པའོ། 
།ལན་དུ་ཕན་འདོགས་པར་བྱེད་པར་སྨོན་པ་ནི་གང་གི་ཕྱིར་བྱས་པ་ལ་ཕྱིར་བྱེད་པར་རེ་བ་མེད་པའི་བསམ་པ་ཉིད་ཅེས་གསུངས་པའོ། 
།བཅོས་པ་མ་ཡིན་པར་ཕན་གདགས་པར་[^1406K]སྤྱོད་པ་སྦྱོར་བ་དང་། 
ཉེ་མགོན་མེད་དེ་མཉམ་པར་ཕན་འདོགས་པར་འཇུག་པ་ནི་གང་གི་ཕྱིར་གཡོ་མེད་ཅིང་སྒྱུ་[^1407K]མེད་པའི་བསམ་པ་ཉིད་ཅེས་གསུངས་པའོ། 
།མི་དགའ་བ་ཆུང་ངུ་དང་ཡང་འབྲེལ་པ་མེད་པ་ནི་གང་གི་ཕྱིར། 
ཐིབས་པོ་མེད་པའི་བསམ་པ་ཉིད། 
།ཅེས་གསུངས་པའོ། 
།ས་འདིའི་ལྷག་མ་ནི་སྔ་མའི་ཚུལ་བཞིན་དུ་རིག་པར་བྱའོ། 
།འཕགས་པ་ས་བཅུ་པ་ལས། 
ས་གསུམ་པའི་རྣམ་པར་བཤད་པ་རྫོགས་སོ།། 
།།བམ་པོ་བདུན་པ། 
ས་བཞི་པ་ནི་ཏིང་ངེ་འཛིན་རྣམ་པར་དག་པ་ལ་བརྟེན་ནས། 
ཐོས་པ་གཟུང་བ་[^1408K]ཡང་དག་པ་ཇི་ལྟ་བ་བཞིན་དུ་ཤེས་པ་རྣམ་པར་དག་པས་རབ་ཏུ་ཕྱེ་བའོ། 
།དེ་ཡང་རྣམ་པ་བཞིས་[^1409K]རྣམ་པར་གཞག་པར་རིག་པར་བྱ་སྟེ། 
རྣམ་པར་དག་པ་དང་གཉེན་པོ་བསྒོམ་པ་འཕེལ་བའི་རྒྱུ་རྣམ་པར་གཞག་པ་དང་། 
རྣམ་པར་དག་པ་འཕེལ་བ་རྣམ་པར་གཞག་པ་དང་། 
གཉེན་པོ་བསྒོམ་པ་འཕེལ་བ་རྣམ་པར་གཞག་པ་དང་། 
དེའི་[^1410K]འབྲས་བུ་རྣམ་པར་གཞག་པས་སོ། 
།དེ་ལ་རྣམ་པར་དག་པ་དང་གཉེན་པོ་བསྒོམ་པ་འཕེལ་བའི་རྒྱུ་ནི་ཆོས་ལ་སྣང་བས་འཇུག་པ་བཅུ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་གསུམ་པ་ལ་སྣང་བ་ཤིན་ཏུ་ཡོངས་སུ་དག་པའི་བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ས་བཞི་པ་ནོན་ཏེ། 
དེས་[^1411K]ཆོས་ལ་སྣང་བའི་འཇུག་པ་བཅུས་གནོན་ཏོ་ཞེས་གསུངས་པའོ། 
།སྣང་བ་ན་རྟོགས་པའི་ཡེ་ཤེས་ཏེ་དེས་དེར་རྟོགས་པ་[^1412K]ལ་དེ་བཞིན་གཤེགས་པས་བསྟན་པའི་ཆོས་རྣམས་ལ་འཇུག་པས་ཡེ་ཤེས་དེ་ནི་ཆོས་ལ་སྣང་བས་འཇུག་པའོ། 
།དེ་དག་དང་དེ་མཚུངས་པར་རྟོག་པ་སྟེ། 
ཤེས་བྱ་ཇི་ལྟ་བ་[^1413K]བཞིན་དུ་གཉི་ག་འབྱུང་བའི་ཕྱིར་རོ། 
།དེ་ནི་རྣམ་པར་དཔྱད་པའི་བྱེ་བྲག་རྣམ་པ་བཅུས་རིག་པར་བྱ་སྟེ། 
རྣམ་པར་དཔྱད་པའི་བྱེ་བྲག་ལ་སེམས་ཅན་རྣམས་གདགས་པའི་བྱེ་བྲག་ནི། 
གང་གི་ཕྱིར་སེམས་ཅན་གྱི་ཁམས་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།གནས་ཀྱི་བྱེ་བྲག་ནི་གང་གི་ཕྱིར་འཇིག་རྟེན་གྱི་ཁམས་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།རང་བཞིན་གྱི་བྱེ་བྲག་ནི་གང་གི་ཕྱིར་ཆོས་ཀྱི་དབྱིངས་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།མཐའི་བྱེ་བྲག་ནི་གང་གི་ཕྱིར་ནམ་མཁའ་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།ཀུན་ནས་ཉོན་མོངས་པ་དང་རྣམ་པར་བྱང་བའི་གནས་ཀྱི་བྱེ་བྲག་ནི་གང་གི་ཕྱིར་རྣམ་པར་ཤེས་པའི་ཁམས་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།ཀུན་ནས་ཉོན་མོངས་པའི་བྱེ་བྲག་ནི་གང་གི་ཕྱིར་འདོད་པའི་ཁམས་རྣམ་པར་དཔྱད་པ་ལ་སྣང་བས་འཇུག་པ་དང་། 
གཟུགས་ཀྱི་ཁམས་རྣམ་པར་དཔྱད་པ་ལ་སྣང་བས་འཇུག་པ་དང་། 
གཟུགས་མེད་པའི་ཁམས་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།རྣམ་པར་བྱང་བའི་བྱེ་བྲག་ནི་གང་གི་ཕྱིར་བསམ་པ་རླབས་པོ་ཆེའི་མོས་པའི་རྣམ་པར་དཔྱད་པ་ལ་སྣང་བས་འཇུག་པ་དང་། 
ཆེ་བ་ཉིད་ཀྱི་བསམ་པ་མོས་པའི་ཁམས་རྣམ་པར་དཔྱད་པ་ལ་སྣང་བས་འཇུག་པ་ཞེས་གསུངས་པའོ། 
།དེ་ལ་ཀུན་ནས་ཉོན་མོངས་པ་ནི་ཁམས་གསུམ་པོ་[^1414K]དག་གོ། 
།རྣམ་པར་བྱང་བ་ནི་རྣམ་པ་གཉིས་ཏེ། 
ཀུན་ནས་ཉོན་མོངས་པ་མེད་པ་དང་སེམས་ཅན་ཡོངས་སུ་མི་གཏོང་བའི་དབང་དུ་བྱས་ནས། 
ཉན་ཐོས་ལ་སོགས་པ་དང་ཐུན་མོང་དང་ཐུན་མོང་མ་ཡིན་པའི་ཕྱིར་རོ། 
།དེ་ལ་རྣམ་པར་དག་པ་འཕེལ་བ་ནི་དེ་བཞིན་གཤེགས་པའི་རིགས་སུ་ཡང་དག་པར་འགྲུབ་པ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་དེ་ལ་བྱང་ཆུབ་སེམས་དཔའི་ས་འོད་འཕྲོ་བ་ཅན་ཐོབ་མ་ཐག་ཏུ་བྱང་ཆུབ་སེམས་དཔའ་དེ་བཞིན་གཤེགས་པའི་རིགས་སུ་དེའི་བདག་ཉིད་ཀྱི་ཆོས་ཐོབ་པའི་ཕྱིར་ཡེ་ཤེས་ཡོངས་སུ་སྨིན་པར་བྱེད་པའི་ཆོས་བཅུས་ཡང་དག་པར་འགྲུབ་པ་ཡིན་ནོ་ཞེས་གསུངས་པའོ། 
།ཇི་ལྟར་ན་དེ་བཞིན་གཤེགས་པའི་རིགས་སུ་ཡང་དག་པར་གྲུབ་པ་ཡིན་ཞེ་ན། 
མང་དུ་ཐོས་པའི་གནས་ཀྱིས་ཡེ་ཤེས་ཁྱད་ཞུགས་པར་[^1415K]གྱུར་པས། 
ཤེས་བྱའི་སྒྲིབ་པ་སྤོང་བ་ཡོངས་སུ་འཛིན་པའི་ཁྱད་པར་གྱི་ཕྱིར་ཏེ། 
རྣམ་པར་དག་པའི་ཁྱད་པར་དེ་འདྲ་བ་དེ་ནི་དེ་བཞིན་གཤེགས་པའི་རིགས་སོ། 
།དེ་བས་ན་དེའི་བདག་ཉིད་ཀྱི་ཆོས་ཐོབ་པའི་ཕྱིར་ཞེས་གསུངས་པ་སྟེ། 
དེ་བཞིན་གཤེགས་པའི་བདག་ཉིད་ཀྱི་ཆོས་གང་དག་ཡིན་པ་ནི་གང་དག་[^1416K]གིས་དེ་བཞིན་གཤེགས་པས་རབ་ཏུ་ཕྱེ་བའོ། 
།ཡེ་ཤེས་ཡོངས་སུ་སྨིན་པར་བྱེད་པའི་ཆོས་བཅུས་ཞེས་བྱ་བ་ནི་ཆོས་ལ་སྣང་བས་འཇུག་པ་དང་། 
དུས་མཉམ་དུ་ཐོས་པ་དག་གིས་[^1417K]ཞེས་བྱ་བར་རིག་པར་བྱའོ། 
།དེ་དག་ནི་ཡེ་ཤེས་རྣམ་པ་བཞིས་[^1418K]ཡོངས་སུ་སྨིན་པར་བྱེད་པས་ཡེ་ཤེས་ཡོངས་སུ་སྨིན་པར་བྱེད་པ་སྟེ། 
ཡེ་ཤེས་རྣམ་པ་བཞི་ལ་རང་གི་གནས་ལ་གནས་པ་ནི་གང་གི་ཕྱིར། 
ཕྱིར་མི་ལྡོག་པའི་བསམ་པ་ཉིད་ཅེས་གསུངས་པའོ། 
།དཀོན་མཆོག་གསུམ་ལ་དད་པ་དང་ལྡན་པ་ནི་གང་གི་ཕྱིར། 
དཀོན་མཆོག་གསུམ་ལ་དད་པ་མི་ཕྱེད་པའི་མཐར་ཐུག་པར་འགྲོ་བ་ཞེས་གསུངས་པའོ། 
།དེ་བཞིན་ཉིད་ཤེས་པ་ནི་གང་གི་ཕྱིར། 
འདུ་བྱེད་ཀྱི་སྐྱེ་བ་དང་འཇིག་པ་[^1419K]ལ་རྣམ་པར་འཇིག་པ་དང་རང་བཞིན་གྱིས་མ་སྐྱེས་པར་རྣམ་པར་འཇིག་པ་ཞེས་གསུངས་པའོ། 
།རྣམ་པར་གཞག་པ་ཤེས་པ་ནི་གང་གི་ཕྱིར་འཇིག་རྟེན་འབྱུང་བ་ལ་རྣམ་པར་འཇིག་པ་དང་། 
ལས་ཀྱི་སྲིད་པ་སྐྱེ་བ་ལ་རྣམ་པར་འཇིག་པ་དང་། 
འཁོར་བ་དང་མྱ་ངན་ལས་འདས་པ་ལ་རྣམ་པར་འཇིག་པ་དང་། 
ཞིང་དུ་ལས་ཀྱིས་སེམས་ཅན་ལ་རྣམ་པར་འཇིག་པ་དང་། 
སྔོན་གྱི་མཐའ་དང་ཕྱི་མའི་མཐའ་ལ་རྣམ་པར་འཇིག་པ་དང་། 
དངོས་པོ་མེད་པ་དང་ཟད་པ་[^1420K]མེད་པར་རྣམ་པར་འཇིག་པ་ཞེས་གསུངས་པའོ། 
།རང་གི་གནས་ནི་བྱང་ཆུབ་སེམས་དཔའི་ཐེག་པ་ཆེན་པོ་ཡིན་པར་རིག་པར་བྱའོ། 
།དེ་ལ་ཆོས་དང་པོ་གཉིས་པོ་ཕྱིར་མི་ལྡོག་པའི་བསམ་པ་ཉིད་དང་། 
དཀོན་མཆོག་གསུམ་ལ་དད་པ་མི་ཕྱེད་པ་མཐར་ཐུག་པར་འགྲོ་བ་ནི་ཤེས་པ་གོང་མ་གཉིས་པོ་རང་གི་གནས་ལ་གནས་པ་དང་དཀོན་མཆོག་གསུམ་ལ་དད་པ་དང་ལྡན་པ་ཡོངས་སུ་སྨིན་པར་བྱེད་པའོ། 
།ཆོས་གཉིས་པོ་འདུ་བྱེད་ཀྱི་སྐྱེ་བ་དང་། 
འཇིག་པ་ལ་རྣམ་པར་འཇིག་པ་དང་། 
རང་བཞིན་གྱིས་མ་སྐྱེས་པར་[^1421K]རྣམ་པར་འཇིག་པ་ནི་དེ་བཞིན་ཉིད་ཤེས་པ་གང་ཟག་དང་། 
ཆོས་ལ་བདག་མེད་པ་ལ་དམིགས་པ་ཡོངས་སུ་སྨིན་པ་སྟེ་གོ་རིམས་བཞིན་ནོ། 
།རྣམ་པར་འཇིག་པ་ནི་རྟོག་པ་ཡིན་པར་རིག་པར་བྱའོ། 
།ལྷག་མ་རྣམས་ནི་རྣམ་པར་གཞག་པའི་ཤེས་པ་ཡོངས་སུ་སྨིན་པར་བྱ་སྟེ། 
དེ་དག་ཀྱང་ཀུན་ནས་ཉོན་མོངས་པ་དང་རྣམ་པར་བྱང་བའི་དབང་དུ་བྱས་ནས། 
ཇི་ལྟར་ཀུན་ནས་ཉོན་མོངས་པ་དང་། 
ཀུན་ནས་ཉོན་མོངས་པ་གང་ཡིན་པ་དང་། 
རྣམ་པར་བྱང་བ་གང་ཡིན་པ་དང་། 
ཇི་ལྟར་རྣམ་པར་བྱང་བ་དེ་ཐ་དད་པས་རིག་པར་བྱའོ། 
།ཇི་ལྟར་ཀུན་ནས་ཉོན་མོངས་[^1422K]ཤེ་ན། 
སྣོད་ཀྱི་འཇིག་རྟེན་འབྱུང་བའི་ཕྱིར་ཏེ། 
འཇིག་རྟེན་འབྱུང་བ་ལ་རྣམ་པར་འཇིག་པ་ཞེས་བྱ་བའི་ཚིག་འདིས་[^1423K]སྟོན་ཏོ། 
།སེམས་ཅན་གྱི་འཇིག་རྟེན་འབྱུང་བའི་ཕྱིར་ཡང་ཡིན་ཏེ་རྒྱུ་དང་བཅས་པའི་སྐྱེ་བ་ཡོངས་སུ་སྨོས་པའི་ཕྱིར་དང་། 
ལས་ཀྱི་སྲིད་པ་སྐྱེ་བ་ལ་རྣམ་པར་འཇིག་པ་ཞེས་བྱ་བ་འདིས་[^1424K]སྟོན་ཏོ། 
།ཀུན་ནས་ཉོན་མོངས་པ་གང་ཡིན་ཞེ་ན། 
འཁོར་བའོ། 
།རྣམ་པར་བྱང་བ་གང་ཡིན་ཞེ་ན། 
མྱ་ངན་ལས་འདས་པའོ། 
།དེ་ནི་འཁོར་བ་དང་མྱ་ངན་ལས་འདས་པ་ལ་རྣམ་པར་འཇིག་པ་ཞེས་བྱ་བའི་ཚིག་འདིས་[^1425K]སྟོན་ཏོ། 
།ཇི་ལྟར་རྣམ་པར་བྱང་ཞེ་ན། 
སངས་རྒྱས་ཀྱི་ཞིང་རྣམས་སུ་ལས་རྣམས་ཀྱིས་[^1426K]སེམས་ཅན་རྣམས་ཡོངས་སུ་སྨིན་པར་བྱེད་པ་སྟེ། 
ཞིང་དུ་ལས་ཀྱིས་[^1427K]སེམས་ཅན་ལ་རྣམ་པར་འཇིག་པ་ཞེས་བྱ་བ་འདིས་སྟོན་ཏོ། 
།ཀུན་ནས་ཉོན་མོངས་པ་དང་རྣམ་པར་བྱང་བ་ནི་སྔ་ཕྱི་སྟེ། 
སྔོན་གྱི་མཐའ་དང་ཕྱི་མའི་མཐའ་ལ་རྣམ་པར་འཇིག་པ་ཞེས་བྱ་བ་འདིས་སྟོན་ཏོ[^1428K]། 
།དེ་དག་ཉིད་སྔོན་གྱི་མཐའ་དང་ཕྱི་མའི་མཐའོ། 
།གཞག་པ་མེད་པ་དང་། 
དོར་བ་མེད་པ་ནི་[^1429K]དངོས་པོ་མེད་པ་དང་། 
ཟད་པ་མེད་པར་རྣམ་པར་འཇིག་པ་ཞེས་བྱ་བ་འདིས་[^1430K]སྟོན་ཏེ། 
རྣམ་པར་བྱང་བ་ལ་འཕེལ་བའི་ཚུལ་གྱིས་དངོས་པོར་མི་མཐོང་ལ། 
ཀུན་ནས་ཉོན་མོངས་པ་ལ་འབྲི་བའི་ཚུལ་གྱིས་ཟད་པར་མི་མཐོང་ངོ་། 
།དེ་ལ་གཉེན་པོ་བསྒོམ་པ་འཕེལ་བ་ནི་ཀུན་ནས་ཉོན་མོངས་པ་ལས་ཀུན་དུ་བསྲུང་བའི་ཕྱིར་བྱང་ཆུབ་ཀྱི་ཕྱོགས་སྒོམ་པ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་འོད་འཕྲོ་བ་ཅན་འདི་ལ་གནས་པའི་བྱང་ཆུབ་སེམས་དཔའ་དེ་ནི་བརྟུན་པ་[^1431K]དང་། 
ཤེས་བཞིན་དང་དྲན་པ་དང་ལྡན་པར་གྱུར་ནས་འཇིག་རྟེན་ལ་བརྣབ་སེམས་དང་ཡིད་མི་བདེ་བ་རྣམ་པར་སྤངས་ཏེ། 
ནང་གི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། 
།བརྟུན་པ་དང་། 
ཤེས་བཞིན་དང་། 
དྲན་པ་དང་ལྡན་པར་གྱུར་ནས། 
འཇིག་རྟེན་ལ་བརྣབ་སེམས་དང་ཡིད་མི་བདེ་བ་རྣམ་པར་སྤངས་ཏེ། 
ཕྱིའི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། 
།བརྟུན་པ་དང་། 
ཤེས་བཞིན་དང་དྲན་པ་དང་ལྡན་པར་གྱུར་ནས། 
འཇིག་རྟེན་ལ་བརྣབ་སེམས་དང་ཡིད་མི་བདེ་བ་རྣམ་པར་སྤངས་ཏེ། 
ནང་དང་ཕྱིའི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། 
།དེ་བཞིན་དུ་བརྟུན་པ་དང་། 
ཤེས་བཞིན་དང་དྲན་པ་དང་ལྡན་པར་གྱུར་ནས་འཇིག་རྟེན་ལ་བརྣབ་སེམས་དང་། 
ཡིད་མི་བདེ་བ་རྣམ་པར་སྤངས་ཏེ། 
ནང་གི་ཚོར་བ་རྣམས་དང་། 
ཕྱིའི་ཚོར་བ་རྣམས་དང་། 
དེ་བཞིན་དུ་ནང་དང་ཕྱིའི་ཚོར་བ་རྣམས་དང་། 
དེ་བཞིན་དུ་ནང་གི་སེམས་དང་། 
ཕྱིའི་སེམས་དང་། 
ནང་དང་ཕྱིའི་སེམས་དང་། 
དེ་བཞིན་དུ་ནང་གི་ཆོས་རྣམས་དང་། 
ཕྱིའི་ཆོས་རྣམས་དང་། 
ནང་དང་ཕྱིའི་[^1432K]ཆོས་རྣམས་ལ་ཆོས་ཀྱི་རྗེས་སུ་ལྟ་ཞིང་གནས་སོ། 
།དེ་སྡིག་པ་མི་དགེ་བའི་ཆོས་མ་སྐྱེས་པ་རྣམས་མི་སྐྱེད་པའི་ཕྱིར་འདུན་པ་སྐྱེད་དོ། 
།འབད་དོ། 
།བརྩོན་འགྲུས་རྩོམ་མོ། 
།སེམས་རབ་ཏུ་འཛིན་ཏོ། 
།ཡང་དག་པར་རབ་ཏུ་འཇོག་གོ། 
།སྡིག་པ་མི་དགེ་བའི་ཆོས་སྐྱེས་པ་རྣམས་སྤངས་པའི་[^1433K]ཕྱིར་འདུན་པ་སྐྱེད་དོ། 
།འབད་དོ། 
།བརྩོན་འགྲུས་རྩོམ་[^1434K]མོ། 
།སེམས་རབ་ཏུ་འཛིན་ཏོ། 
།ཡང་དག་པར་རབ་ཏུ་འཇོག་གོ། 
།དགེ་བའི་ཆོས་མ་སྐྱེས་པ་རྣམས་སྐྱེད་པའི་ཕྱིར་འདུན་པ་སྐྱེད་དོ། 
།འབད་དོ། 
།བརྩོན་འགྲུས་རྩོམ་མོ། 
།སེམས་རབ་ཏུ་འཛིན་ཏོ། 
།ཡང་དག་པར་རབ་ཏུ་འཇོག་གོ། 
།དགེ་བའི་ཆོས་སྐྱེས་པ་རྣམས་གནས་པ་དང་། 
མི་ཉམས་པ་དང་། 
རྒྱས་པར་འགྱུར་བ་དང་། 
ཕྱིར་ཞིང་འབྱུང་བ་དང་རབ་ཏུ་རྫོགས་པར་བྱ་བའི་ཕྱིར་འདུན་པ་སྐྱེད་[^1435K]དོ། 
།འབད་དོ། 
།བརྩོན་འགྲུས་རྩོམ་མོ། 
།སེམས་རབ་ཏུ་འཛིན་ཏོ། 
།ཡང་དག་པར་རབ་ཏུ་འཇོག་གོ། 
།དེ་འདུན་པའི་ཏིང་ངེ་འཛིན་[^1436K]སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1437K]མོ། 
།བརྩོན་འགྲུས་ཀྱི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1438K]མོ། 
།སེམས་ཀྱི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1439K]མོ། 
།དཔྱོད་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1440K]མོ། 
།དེ་དད་པའི་དབང་པོ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1441K]མོ། 
།བརྩོན་འགྲུས་ཀྱི་དབང་པོ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1442K]མོ། 
།དྲན་པའི་དབང་པོ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1443K]མོ། 
།ཏིང་ངེ་འཛིན་གྱི་དབང་པོ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་མོ། 
།ཤེས་རབ་ཀྱི་དབང་པོ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1444K]མོ། 
།དེ་དད་པའི་སྟོབས་དབེེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1445K]མོ། 
།བརྩོན་འགྲུས་ཀྱི་སྟོབས་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1446K]མོ། 
།དྲན་པའི་སྟོབས་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1447K]མོ། 
།ཏིང་ངེ་འཛིན་གྱི་སྟོབས་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1448K]མོ། 
།ཤེས་རབ་ཀྱི་སྟོབས་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1449K]མོ། 
།དེ་དྲན་པ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1450K]མོ། 
།ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1451K]མོ། 
།བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1452K]མོ། 
།དགའ་བ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1453K]མོ། 
།ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1454K]མོ། 
།ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1455K]མོ། 
།བཏང་སྙོམས་ཡང་དག་བྱང་ཆུབ་ཀྱི་ཡན་ལག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1456K]མོ། 
།ཡང་དག་པའི་ལྟ་བ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1457K]མོ། 
།ཡང་དག་པའི་རྟོག་པ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1458K]མོ། 
།ཡང་དག་པའི་ངག་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1459K]མོ། 
།ཡང་དག་པའི་ལས་ཀྱི་མཐའ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1460K]མོ། 
།ཡང་དག་པའི་འཚོ་བ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་[^1461K]མོ། 
།ཡང་དག་པའི་རྩོལ་བ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་[^1462K]ཡོངས་སུ་བསྒྱུར་བ་བསྒོམ་[^1463K]མོ། 
།ཡང་དག་པའི་དྲན་པ་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་ཡོངས་སུ་བསྒྱུར་བ་བསྒོམ་མོ། 
།ཡང་དག་པའི་ཏིང་ངེ་འཛིན་དབེན་པ་ལ་གནས་པ། 
འདོད་ཆགས་དང་བྲལ་བ་ལ་གནས་པ། 
འགོག་པ་ལ་གནས་པ། 
རྣམ་པར་སྤོང་བས་[^1464K]ཡོངས་སུ་བསྒྱུར་བ་བསྒོམ་མོ་[^1465K]ཞེས་གསུངས་པའོ། 
།ཐེག་པ་ཆུང་ངུ་ལས་ཀུན་དུ་བསྲུང་བའི་ཕྱིར་བྱང་ཆུབ་ཀྱི་ཕྱོགས་པ་དེ་དག་སེམས་ཅན་ཐམས་ཅད་ལ་ལྟ་བ་དང་བཅས་པས་བསྒོམ་པར་ཡོངས་སུ་སྟོན་ཏེ། 
གང་གི་[^1466K]ཕྱིར་དེ་དག་ཀྱང་སེམས་ཅན་ཐམས་ཅད་ལ་ལྟ་བ་དང་བཅས་པ་ཞེས་གསུངས་པའོ། 
།སེམས་ཅན་ཐམས་ཅད་ལ་ལྟ་བ་དང་བཅས་པ་དེ་ཡང་འཕངས་པ་[^1467K]ནི། 
གང་གི་ཕྱིར་སྔོན་སྨོན་ལམ་མངོན་པར་བསྒྲུབས་པས་[^1468K]ཉེ་བར་བསྟན་པ་དེ་ཡང་གསུངས་པའོ། 
།སྙིང་བརྩེ་བ་ནི་གང་གི་ཕྱིར་སྙིང་རྗེ་ཆེན་པོ་སྔོན་དུ་འགྲོ་བ་དང་། 
བྱམས་པ་ཆེན་པོ་དང་ལྡན་པ་ཞེས་གསུངས་པའོ། 
།འདུན་པ་ནི་གང་གི་ཕྱིར། 
ཐམས་ཅད་མཁྱེན་པའི་ཡེ་ཤེས་ལ་ལྷག་པར་དམིགས་པ་ཞེས་གསུངས་པའོ། 
།སྒྲུབ་པ་ནི་གང་གི་ཕྱིར་སངས་རྒྱས་ཀྱི་ཞིང་གི་རྒྱན་རྣམ་པར་སྒྲུབ་པ་མངོན་པར་སྒྲུབ་པ་དང་། 
དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་དང་། 
མཚན་དང་དཔེ་བྱད་བཟང་པོ་དང་། 
གསུང་[^1469K]དབྱངས་ཕུན་སུམ་ཚོགས་པ་མངོན་པར་སྒྲུབ་པ་དང་། 
གོང་ནས་གོང་དུ་ཁྱད་པར་ཅན་གྱི་ཆོས་ཡོངས་སུ་ཚོལ་བ་དང་། 
སངས་རྒྱས་ཀྱི་ཆོས་ཟབ་མོ་རྣམ་པར་ཐར་པ་མཉན་པའི་རྗེས་སུ་འགྲོ་བ་དང་། 
ཐབས་ལ་མཁས་པ་ཆེན་པོས་རྣམ་པར་སྤྱོད་པས་[^1470K]སོ་ཞེས་གསུངས་པའོ། 
།དེ་ལྟར་སེམས་ཅན་ཐམས་ཅད་ལ་ལྟ་བ་དང་བཅས་པ་ཉིད་དེ་ནི་ཀུན་ནས་ཉོན་མོངས་པ་ལས་ཀུན་དུ་བསྲུང་བ་དང་། 
ཐེག་པ་དམན་པ་ལས་[^1471K]ཀུན་དུ་བསྲུང་བས་བྱང་ཆུབ་ཀྱི་ཕྱོགས་པ་བསྒོམ་པ་ལ་གཉེན་པོ་བསྒོམ་པ་འཕེལ་བ་ནི་འཕངས་པ་དང་། 
སྙིང་བརྩེ་བ་དང་། 
འདུན་པ་དང་སྒྲུབ་པས་ཡོངས་སུ་བསྟན་ཏེ། 
དེ་ལ་བྱམས་པ་དང་སྙིང་རྗེ་གཉིས་ཀྱིས་ནི་སྙིང་བརྩེ་བའོ། 
།སངས་རྒྱས་ཀྱི་ཡེ་ཤེས་ཐོབ་པར་མངོན་པར་འདོད་པས་ནི་འདུན་པའོ། 
།སྒྲུབ་པ་ནི་རྣམ་པ་ལྔ་སྟེ། 
ཞིང་ཡོངས་སུ་དག་པར་བྱེད་པའི་སྒྲུབ་པ་དང་། 
སངས་རྒྱས་ཀྱི་ཆོས་མངོན་པར་སྒྲུབ་པའི་སྒྲུབ་པ་དང་། 
དེའི་ཐབས་ཀྱི་དབང་དུ་བྱས་ནས་ས་ལ་ཆོག་པར་མི་འཛིན་པར་སྒྲུབ་པ་དང་། 
ཕྱིར་མི་ལྡོག་པའི་[^1472K]ས་གནོན་པའི་སྒྲུབ་པ་དང་། 
སེམས་ཅན་ཡོངས་སུ་སྨིན་པར་བྱེད་པའི་སྒྲུབ་པ་སྟེ། 
གསུང་དབྱངས་ནི་ཆོས་ཀྱི་དུང་ཡིན་པར་རིག་པར་བྱའོ། 
།དེ་ལ་གཉེན་པོ་བསྒོམ་པ་འཕེལ་བའི་འབྲས་བུ་ནི་བདག་གིས་[^1473K]ཤེས་སོ། 
།བདག་གི་ཤེས་པའོ། 
།བདག་སྒོམ་པར་[^1474K]བྱེད་དོ། 
།བདག་གི་བསྒོམ་པའོ་ཞེས་བྱ་བ་ལ་སོགས་པས་ལྷག་པར་གཡོ་བ་དང་། 
འབྲལ་བར་གཡོ་བ་རྣམས་[^1475K]སྤངས་པ་སྟེ། 
ཏིང་ངེ་འཛིན་ལས་ལྡང་བར་བྱེད་པའི་ཕྱིར་ལྷག་པར་གཡོ་བ་རྣམས་སོ། 
།ཏིང་ངེ་འཛིན་དང་འགལ་བར་བྱེད་པའི་ཕྱིར་འབྲལ་བར་གཡོ་བ་རྣམས་སོ། 
།དེ་དག་གིས་འཕངས་པ་རྣམས་དང་། 
མངོན་པར་འདུ་བྱེད་པ་དང་། 
སྦྱོར་བ་དང་། 
ཡོངས་སུ་འཛིན་པ་དང་ཉེས་དམིགས་ཀྱིས་[^1476K]བསྟན་པར་རིག་པར་བྱའོ། 
།དེ་ལ་འཕངས་པ་ནི་འཇིག་ཚོགས་ལ་ལྟ་བ་ལ་གནས་ཏེ། 
སྔོན་གང་ཟག་དང་ཆོས་ལ་མངོན་པར་ཞེན་པས་འཕངས་པ་སྟེ། 
གང་གི་ཕྱིར་དེ་འཇིག་[^1477K]ཚོགས་ལ་ལྟ་བ་སྔོན་དུ་འགྲོ་བའི་བདག་དང་། 
སེམས་ཅན་དང་། 
སྲོག་དང་། 
གསོ་བ་དང་། 
སྐྱེས་བུ་དང་། 
གང་ཟག་དང་། 
ཕུང་པོ་དང་། 
ཁམས་དང་སྐྱེ་མཆེད་ལ་མངོན་པར་ཞེན་པས་ཀུན་ནས་བསླང་བའི་གཡོ་བའི་ལྷག་པར་གཡོ་བ་དང་འབྲལ་བར་གཡོ་བ་རྣམས་ཞེས་གསུངས་པའོ། 
།ཡང་དག་པ་མ་ཡིན་པར་བསམ་པའི་ཕྱིར་མངོན་པར་འདུ་བྱེད་དེ། 
གང་གི་ཕྱིར་རྣམ་པར་བརྟགས་པ་[^1478K]ཞེས་གསུངས་པའོ། 
།གཞན་གོ་བར་བྱ་བ་ལ་རྣམ་པར་དཔྱོད་པས་[^1479K]སྦྱོར་བ་སྟེ། 
གང་གི་ཕྱིར་རྣམ་པར་དཔྱད་པ་རྣམས་ཞེས་གསུངས་པའོ། 
།ཡང་དང་ཡང་སོ་སོར་རྟོག་པའི་ཕྱིར་དང་། 
བདག་གི་ཉིད་དུ་ཁས་ལེན་པའི་ཕྱིར་དང་། 
འཛིན་པའི་ཕྱིར་ཡོངས་སུ་འཛིན་པ་སྟེ། 
གང་གི་ཕྱིར་རྟག་པར་འཛིན་པ་རྣམས་དང་། 
བདག་གིར་འཛིན་པ་རྣམས་དང་། 
ནོར་དུ་[^1480K]འཛིན་པ་རྣམས་ཞེས་གསུངས་པའོ། 
།སེམས་འདོགས་པའི་གནས་ཡིན་པས་ཉེས་དམིགས་ཏེ། 
གང་གི་ཕྱིར་རྟེན་གྱི་[^1481K]གནས་རྣམས་ཞེས་གསུངས་པའོ། 
།དེ་ལྷག་པར་གཡོ་བ་དང་། 
འབྲལ་བར་གཡོ་བ་རྣམ་པ་དེ་ལྟ་བུ་དེ་དག་སྤངས་པ་[^1482K]ཡིན་ཏེ། 
གང་གི་ཕྱིར་དེ་དག་ཐམས་ཅད་དང་བྲལ་བ་ཡིན་ནོ་ཞེས་གསུངས་པའོ། 
།འདི་ནི་རེ་ཞིག་ཉོན་མོངས་པའི་ཀུན་ནས་ཉོན་མོངས་པའི་རྣམ་པར་སྤངས་པའི་དབང་དུ་བྱས་པའི་འབྲས་བུའོ། 
།དེ་བྱ་བའི་ཆ་མ་ཡིན་པའི་ལས་ཡང་དག་པར་རྫོགས་པའི་སངས་རྒྱས་ཀྱིས་སྨད་པ། 
ཀུན་ནས་ཉོན་མོངས་པ་དང་ལྡན་པ་གང་དག་ཡིན་པ་དེ་དག་ཐམས་ཅད་ཀྱི་ཐམས་ཅད་དུ་སྤོང་ངོ། 
།ལས་གང་དག་བྱ་བར་འོས་པ་བྱང་ཆུབ་སེམས་དཔའི་ལམ་གྱི་ཚོགས་དང་མཐུན་པ་དེ་བཞིན་གཤེགས་པས་བསྔགས་པ་དེ་དག་ཡང་དག་པར་བླངས་ཏེ་གནས་སོ་ཞེས་བྱ་བ་ནི་ལས་ཀྱི་ཀུན་ནས་ཉོན་མོངས་པའི་རྣམ་པར་སྤངས་པའི་དབང་དུ་བྱས་པའོ། 
།དེ་དག་ཀྱང་རྣམ་པ་གཉིས་ཀྱིས་[^1483K]བྱ་བའི་ཆ་མ་ཡིན་པ་རྣམས་ཞེས་བྱ་སྟེ། 
སངས་རྒྱས་ཀྱིས་སྨད་པའི་ཕྱིར་སྟོན་པ་ལ་གུས་པ་དང་། 
ཀུན་ནས་ཉོན་མོངས་པ་དང་ལྡན་པའི་ཕྱིར། 
ཁ་ན་མ་ཐོ་བས་འཇིགས་པའོ[^1484K]། 
།རྣམ་པ་གཉིས་ཀྱིས་[^1485K]ན་བྱ་བར་འོས་པ་སྟེ། 
བྱང་ཆུབ་སེམས་དཔའི་ལམ་གྱི་ཚོགས་དང་མཐུན་པའི་ཕྱིར། 
ཁ་ན་མ་ཐོ་བ་མེད་པའི་ཕན་ཡོན་མཐོང་བ་དང་། 
དེ་བཞིན་གཤེགས་པས་བསྔགས་པའི་ཕྱིར་སྟོན་པ་ལ་གུས་པས་སོ། 
།དེ་དེ་བས་ཀྱང་ཇི་ལྟ་ཇི་ལྟར་ཐབས་དང་ཤེས་རབ་ཀྱིས་[^1486K]མངོན་པར་སྒྲུབ་པའི་ལམ་ཡང་དག་པར་བསྒྲུབ་པའི་[^1487K]ཕྱིར[^1488K]། 
ལམ་གྱི་ཡན་ལག་རྣམས་བསྒོམས་པ་[^1489K]དེ་ལྟ་དེ་ལྟར་འཇམ་པའི་སེམས་དང་ལྡན་པ་ཡིན་ཞེས་བྱ་བ་བཅུ་པ་ཕྲག་བཞིས་འབྲས་བུ་རྣམ་པ་བཞི་ཡོངས་སུ་སྟོན་ཏེ། 
ཁྱད་པར་ཐོབ་པར་བྱ་བའི་ཕྱིར་འདུན་པ་དྲག་པོ་དང་། 
དེ་སྟོན་པའི་སྟོན་པ་ལ་བྱས་པ་གཟོ་བ་དང[^1490K]། 
དེའི་ཐབས་ལ་སྦྱོར་བ་ལ་བརྩོན་འགྲུས་བརྩམས་པ་དང་། 
དེ་སྔོན་དུ་འགྲོ་བའི་ཁམས་བརྟས་པའོ[^1491K]། 
།དེ་ལ་ཇི་ལྟ་ཇི་ལྟར་ཐབས་དང་ཤེས་རབ་ཀྱིས་[^1492K]མངོན་པར་བསྒྲུབས་པ་[^1493K]ནི། 
སེམས་ཅན་ཐམས་ཅད་ལ་ལྟ་བ་དང་བཅས་པས་བསྒོམ་པ་[^1494K]སྟེ། 
སྔར་ཇི་སྐད་བསྟན་པ་བཞིན་ནོ། 
།ལམ་གྱི་ཡན་ལག་རྣམས་ཞེས་བྱ་བ་ནི་བྱང་ཆུབ་ཀྱི་ཕྱོགས་པ་ཐམས་ཅད་ལ་ལམ་གྱི་ཡན་ལག་རྣམས་ཞེས་བྱའོ། 
།དེ་ལྟ་དེ་ལྟར་འཇམ་པའི་སེམས་དང་ལྡན་པ་ཡིན་ཞེས་བྱ་བ་ནི་འདུན་པ་དང་། 
ཆགས་པ་དང་། 
དགའ་བ་དང་། 
དད་པ་[^1495K]དྲག་པོས་སོ། 
།འཇམ་པའི་སེམས་ཉིད་དེ་ཡང་རྒྱུ་གསུམ་གྱིས་སྟོན་ཏེ[^1496K]། 
བདེ་བར་གནས་པའི་ཁྱད་པར་ནི་གང་གི་ཕྱིར་མཉན་པའི་[^1497K]སེམས་དང་ལྡན་པ་ཞེས་གསུངས་པའོ། 
།ཏིང་ངེ་འཛིན་ལ་དབང་བའི་ཁྱད་པར་ནི་གང་གི་ཕྱིར་ལས་སུ་རུང་བའི་སེམས་དང་ལྡན་པ་ཡིན་ཞེས་གསུངས་པའོ། 
།ཉེས་པ་རྣམ་པར་འབྲི་ཞིང་སྤོང་བའི་གཉེན་པོའི་ཁྱད་པར་ནི་གང་གི་ཕྱིར་ཕན་པ་དང་བདེ་བ་སྐྱེད་པའི་སེམས་དང་ལྡན་པ་ཡིན་ཞེས་གསུངས་པའོ། 
།ཉེས་པ་དེ་ཡང་[^1498K]རྣམ་པ་དྲུག་ཏུ་རིག་པར་བྱ་སྟེ། 
ཆོས་བསྟན་པའི་དུས་ན་ཟང་ཟིང་དང་བཅས་པ་ལ་ཉོན་མོངས་པའམ་ཀླན་ཀ་ཚོལ་བ་ལ་ཉོན་མོངས་པ་སྟེ། 
དེའི་གཉེན་པོར་ཡོངས་སུ་ཉོན་མོངས་པ་ཅན་མ་ཡིན་པའི་སེམས་དང་ལྡན་པ་ཡིན་ཞེས་གསུངས་པའོ། 
།སྦྱིན་པ་ལ་སོགས་པ་དང་འདོད་པ་ཆུང་བ་ལ་སོགས་པའི་ཡོན་ཏན་རྣམས་དང་ཡེ་ཤེས་ཀྱིས་ཆོག་པར་འཛིན་པ་ནི་ཉེས་པ་སྟེ། 
དེའི་གཉེན་པོར་གོང་ནས་གོང་དུ་ཁྱད་པར་ཡོངས་སུ་ཚོལ་བའི་སེམས་དང་ལྡན་པ་ཡིན། 
ཡེ་ཤེས་ཀྱི་ཁྱད་པར་མངོན་པར་འདོད་པའི་སེམས་དང་ལྡན་པ་ཡིན་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པ་ན་སྐྱོ་བ་ནི་ཉེས་པ་སྟེ། 
དེའི་གཉེན་པོར་འགྲོ་བ་ཐམས་ཅད་ཡོངས་སུ་སྐྱོབ་པའི་སེམས་དང་ལྡན་པ་ཡིན་ཞེས་བྱ་བ་གསུངས་སོ[^1499K]། 
།བླ་མས་ལུང་ཕོག་པ་ན་རང་གི་ལྟ་བ་མཆོག་ཏུ་འཛིན་པ་ནི་ཉེས་པ་སྟེ། 
དེའི་གཉེན་པོར་བླ་མ་ལ་གུས་པ་དང་མཐུན་པའི་སེམས་དང་ལྡན་པ་ཡིན་ཞེས་བྱ་བ་གསུངས་སོ། 
།སྒྲུབ་པ་ན་བརྩོན་པ་འདོར་བ་ནི་ཉེས་པ་སྟེ། 
དེའི་གཉེན་པོར་ཇི་སྐད་ཐོས་པའི་ཆོས་སྒྲུབ་པའི་སེམས་དང་ལྡན་པ་ཡིན་ནོ་ཞེས་བྱ་བ་གསུངས་ཏེ། 
དེ་ལྟ་བུ་ནི་རེ་ཞིག་འཇམ་པའི་སེམས་དང་ལྡན་པ་ཡིན་ནོ། 
།ཇི་སྐད་ཐོས་པའི་ཆོས་སྒྲུབ་པའི་སེམས་དང་ལྡན་པ་ཡིན་ནོ་ཞེས་བྱ་བའི་བར་གྱི་བཅུ་པ་འདིས་[^1500K]ནི་འབྲས་བུ་ཁྱད་པར་ཐོབ་པར་བྱ་བའི་ཕྱིར་འདུན་པ་དྲག་པོ་ཉིད་ཡང་དག་པར་བསྟན་ཏོ། 
།དེ་ནི་དེ་བྱས་པ་གཟོ་བ་[^1501K]ཉིད་ཡིན་ཞེས་བྱ་བ་བཅུ་པ་གཉིས་པས་དེ་སྟོན་པའི་སྟོན་པ་ལ་བྱས་པ་གཟོ་བ་[^1502K]ཉིད་སྟོན་ཏོ། 
།དེ་ལ་དེ་བྱས་པ་གཟོ་བ་[^1503K]ཉིད་ཡིན་ཞེས་བྱ་བ་ནི། 
ལན་དུ་ཕན་འདོགས་པར་ཞུགས་པ་ཉིད་ཡིན་ནོ། 
།བྱས་པ་གཟོ་བ་[^1504K]ཉིད་དེ་ཡང་རྣམ་པ་དགུས་སྟོན་ཏེ། 
སྟོན་པའི་དབང་དུ་བྱས་ནས་ཕན་གདགས་པ་ཡིད་ལ་བྱེད་པ་ནི་གང་གི་ཕྱིར་བྱས་པ་ཚོར་བ་ཞེས་གསུངས་པའོ། 
།ཆོས་མཐུན་པའི་དབང་དུ་བྱས་ནས་སེམས་སྲུང་བ་ནི་གང་གི་ཕྱིར་དེས་པ་ཞེས་གསུངས་པའོ། 
།ཆོས་ལ་རྫོགས་པར་ལོངས་སྤྱོད་པའི་དབང་དུ་བྱས་ནས་ཇི་སྐད་བསྟན་པ་བཞིན་དུ་སྒྲུབ་པ་ནི་གང་གི་ཕྱིར་འགྲོགས་ན་བདེ་བ་ཞེས་གསུངས་པའོ། 
།ཉེས་པ་གླེང་བ་དང་[^1505K]དྲིས་པས་འཁྲུག་པ་བཟོད་པར་བྱེད་པ་ནི་གང་གི་ཕྱིར་དྲང་བ་དང་མཉན་པ་[^1506K]ཞེས་གསུངས་པའོ། 
།ཟང་ཟིང་ལ་རྫོགས་པར་ལོངས་སྤྱོད་པའི་དབང་དུ་བྱས་ནས། 
སྦྱིན་བདག་རྣམས་[^1507K]རང་གི་ཉེས་པ་ཡང་དག་པར་མི་འཆབ་པ་དང་། 
ཡང་དག་པ་མ་ཡིན་པའི་ཡོན་ཏན་མི་བརྗོད་པ་ནི་གང་གི་ཕྱིར་ཐིབས་པོ་མེད་པར་སྤྱོད་པ་དང་སྒྱུ་མེད་པ་ཞེས་གསུངས་པའོ། 
།རང་གི་ཡོན་ཏན་གྱི་ཁྱད་པར་གྱི་དབང་དུ་བྱས་ནས་ཁེངས་པར་མི་འགྱུར་བ་ནི་གང་གི་ཕྱིར་ང་རྒྱལ་མེད་པ་ཞེས་གསུངས་པའོ། 
།རྗེས་སུ་བསྟན་པའི་དབང་དུ་བྱས་ནས་ཚིག་བརྗོད་པ་ནི་གང་གི་ཕྱིར་བཀའ་བློ་བདེ་བ་ཞེས་གསུངས་པའོ། 
།གདམས་ངག་གི་དབང་དུ་བྱས་ནས་མ་ནོར་བར་འཛིན་པ་ནི་གང་གི་ཕྱིར་མཐུན་པར་འཛིན་པ་ཡིན་ནོ་ཞེས་གསུངས་པའོ། 
།དེ་ལྟར་ན་དེ་སྟོན་པ་ལ་[^1508K]ལན་དུ་ཕན་འདོགས་པར་ཞུགས་པ་ཡིན་ནོ། 
།དེ་དེ་ལྟར་དུལ་བ་དང་ལྡན་པ་ཡིན་ཞེས་བྱ་བ་ན་གཉེན་པོ་བསྒོམ་པ་[^1509K]འཕེལ་བ་དང་ལྡན་པའི་ཕྱིར་རོ། 
།དེ་ལྟར་ཞིབ་དང་ལྡན་ཞེས་བྱ་བ་ནི་དེའི་འབྲས་བུ་གོང་མ་དང་ལྡན་པའི་ཕྱིར་རོ། 
།དེ་ལྟར་དུལ་བ་དང་ཞི་བ་དང་ལྡན་པ་ཞེས་བྱ་བ་ནི་དེའི་འབྲས་བུ་འོག་མ་རྣམས་དང་ལྡན་པའི་ཕྱིར་ཏེ། 
དེ་དག་ནི་གཉི་གས་རབ་ཏུ་ཕྱེ་བའི་ཕྱིར་རོ། 
།དེ་ལྟར་བཅུ་པ་གཉིས་པས་[^1510K]དེ་སྟོན་པའི་སྟོན་པ་ལ་བྱས་པ་གཟོ་བ་[^1511K]ཉིད་བསྟན་ནས། 
རྒྱུན་མི་གཅོད་པའི་བརྩོན་འགྲུས་དང་ལྡན་པ་ཡིན་ཞེས་བྱ་བ་བཅུ་པ་གསུམ་པས་དེའི་ཐབས་ལ་སྦྱོར་བ་ལ་བརྩོན་འགྲུས་བརྩམས་པ་ཉིད་སྟོན་ཏོ། 
།རྒྱུན་མི་གཅོད་པའི་བརྩོན་འགྲུས་དང་ལྡན་པ་ཞེས་བྱ་བ་ནི་བརྩོན་འགྲུས་མི་ཉམས་པའོ། 
།རྒྱུན་མི་གཅོད་པའི་བརྩོན་འགྲུས་དེ་ཡང་རྣམ་པ་དགུས་ཡང་དག་པར་སྟོན་ཏེ། 
བརྩོན་འགྲུས་དེ་མཚུངས་པ་ཉིད་དུ་འཇུག་པ་ནི་གང་གི་ཕྱིར་ཡོངས་སུ་ཉོན་མོངས་པ་ཅན་མ་ཡིན་པའི་[^1512K]བརྩོན་འགྲུས་དང་ལྡན་པ་ཡིན་ཞེས་གསུངས་པ་སྟེ། 
ཡོངས་སུ་ཉོན་མོངས་པ་ཅན་ཞེས་བྱ་བ་ནི། 
ཧ་ཅང་བརྟུན་པ་དང་། 
ཧ་ཅང་གཡེལ་བ་གཉིས་ཀྱིས་[^1513K]དུབ་པ་དང་བཅས་པ་དང་། 
ཉེ་བའི་ཉོན་མོངས་པ་དང་བཅས་པའོ། 
།རང་གི་ཐེག་པ་ལས་མི་གཡོ་བ་ཉིད་ནི་གང་གི་ཕྱིར་ཕྱིར་མི་ལྡོག་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།ཤིན་ཏུ་རྒྱས་པ་ལ་དམིགས་པ་ཉིད་ནི་གང་གི་ཕྱིར་ཤིན་ཏུ་རྒྱས་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།སེམས་ཅན་དཔག་ཏུ་མེད་པའི་དོན་བྱ་བའི་སྨོན་ལམ་ཡོངས་སུ་འཛིན་པ་ཉིད་ནི་གང་གི་ཕྱིར་མཐའ་ཡས་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།རྟག་ཏུ་གུས་པས་འཇུག་པ་ཉིད་ནི་གང་གི་ཕྱིར་ཤིན་ཏུ་སྦྱངས་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།དེ་ལས་གཞན་པའི་བརྩོན་འགྲུས་ཟིལ་གྱིས་གནོན་པ་ཉིད་ནི་གང་གི་ཕྱིར་མཚུངས་པ་མེད་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།བདུད་དང་ཉོན་མོངས་པ་ཀུན་དུ་[^1514K]འབྱུང་བ་ཐམས་ཅད་ཀྱིས་རྒྱུན་མི་ཆོད་པ་[^1515K]ཉིད་ནི་གང་གི་ཕྱིར་མི་འཕྲོགས་པའི་[^1516K]བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།ཡང་དག་པར་སྡུད་པར་བྱེད་པ་ཉིད་ནི་གང་གི་ཕྱིར་སེམས་ཅན་ཐམས་ཅད་ཡོངས་སུ་སྨིན་པར་བྱེད་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།ཐེ་ཚོམ་གཅོད་པ་དང་ཕས་ཀྱི་རྒོལ་བ་ཚར་གཅོད་པ་དང་ཤིན་ཏུ་ལྡན་པ་ཉིད་ནི་གང་གི་ཕྱིར་ཚུལ་དང་ཚུལ་མ་ཡིན་པ་རྣམ་པར་འབྱེད་པའི་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།དེ་ལྟར་བཅུ་པ་གསུམ་པས་དེའི་ཐབས་ལ་སྦྱོར་བ་ལ་བརྩོན་འགྲུས་བརྩམ་པ་[^1517K]བསྟན་ནས། 
དེ་དེ་བས་ཀྱང་ཤས་ཆེར་བསམ་པའི་ཁམས་ཡོངས་སུ་དག་པར་འགྱུར་རོ་ཞེས་བྱ་བ་བཅུ་པ་བཞི་པས་[^1518K]དེ་སྔོན་དུ་འགྲོ་བའི་ཁམས་བརྟས་པ་[^1519K]སྟོན་ཏོ། 
།ཁམས་བརྟས་པ་[^1520K]བྱང་ཆུབ་ཀྱི་བསམ་པའི་དབང་དུ་བྱས་པ་ནི་ཚིག་དང་པོ་[^1521K]ཡོངས་སུ་བསྟན་[^1522K]ཏོ། 
།དེའི་ལམ་སྒྲུབ་པའི་བསམ་པ་ནི་གང་གི་ཕྱིར་ལྷག་པའི་བསམ་པའི་ཁམས་དང་མི་འབྲལ་ལོ་ཞེས་གསུངས་པའོ། 
།ཁྱད་པར་རྟོགས་པར་[^1523K]བྱ་བ་ལ་ངེས་པ་ཤིན་ཏུ་གསལ་བ་འབྱུང་བ་ནི་གང་གི་ཕྱིར་མོས་པའི་ཁམས་ཤིན་ཏུ་བྱང་བར་འགྱུར་རོ། 
།རྒྱུ་དེ་ལས་བྱུང་བའི་གཉེན་པོ་འཕེལ་བ་ནི་གང་གི་ཕྱིར་དགེ་བའི་རྩ་བ་རྣམ་པར་འཕེལ་བ་ཡང་ཀུན་དུ་སྐྱེའོ་ཞེས་གསུངས་པའོ། 
།མི་མཐུན་པའི་ཕྱོགས་རྣམ་པར་འབྲི་བ་ནི་གང་གི་ཕྱིར་འཇིག་རྟེན་གྱི་དྲི་མའི་ནག་ནོག་དང་ཡང་བྲལ་བར་འགྱུར་རོ་ཞེས་གསུངས་པའོ། 
།ས་དེའི་གསང་བ་ལ་ཐེ་ཚོམ་ཟ་བ་ལྡོག་པ་ནི་གང་གི་ཕྱིར་ཐེ་ཚོམ་དང་། 
ཡིད་གཉིས་དང་། 
ནེམ་ནུར་ཡང་རྒྱུན་འཆད་པར་[^1524K]འགྱུར་རོ་ཞེས་གསུངས་པའོ། 
།དེ་ལོག་ན་ཐེ་ཚོམ་གྱི་གནས་གཞན་ལ་ཡང་མོས་པ་ནི་གང་གི་ཕྱིར་སོམ་ཉི་མེད་པ་མངོན་དུ་འགྱུར་བ་ཡང་ཡོངས་སུ་རྫོགས་པར་འགྱུར་རོ་ཞེས་གསུངས་པའོ། 
།བདེ་བར་གནས་པའི་ཁྱད་པར་ནི་གང་གི་ཕྱིར་དགའ་བ་དང་ཤིན་ཏུ་སྦྱངས་པ་ཡང་ཡང་དག་པར་འགྲུབ་བོ་ཞེས་གསུངས་པའོ། 
།སེམས་ཅན་གྱི་དོན་ཡོངས་སུ་སྨིན་པར་བྱེད་ནུས་པ་ནི་གང་གི་ཕྱིར་དེ་བཞིན་གཤེགས་པའི་བྱིན་གྱི་[^1525K]རླབས་ཀྱང་མངོན་སུམ་དུ་འགྱུར་རོ་ཞེས་གསུངས་པའོ། 
།ཤེས་བྱའི་སྒྲིབ་པ་རྣམ་པར་དག་པར་བྱ་བའི་ཕྱིར་ཏིང་ངེ་འཛིན་དཔག་ཏུ་མེད་པ་མངོན་པར་སྒྲུབ་པའི་བསམ་པའི་དབང་དུ་བྱས་པ་ནི་གང་གི་ཕྱིར། 
སེམས་ཀྱི་བསམ་པ་ཚད་མེད་པ་ཡང་ཡང་དག་པར་འགྲུབ་བོ་ཞེས་གསུངས་པའོ། 
།དེ་དེ་བས་ཀྱང་ཤས་ཆེར་བསམ་པ་དང་། 
ལྷག་པའི་བསམ་པ་དང་། 
མོས་པ་མཉམ་པ་ཉིད་དུ་རྣམ་པར་དག་པར་འགྱུར་བ་ནི་ཡོངས་སུ་དག་པ་དེའི་ས་པ་དེ་ལས་གཞན་པའི་བྱང་ཆུབ་སེམས་དཔའ་རྣམས་དང་མཚུངས་པ་ཉིད་དུ་རྣམ་པར་དག་པར་འགྱུར་བའོ། 
།གསེར་གྱི་ས་ལེ་སྦྲམ་རྒྱན་དུ་བྱས་པའི་དཔེས་ནི་ལུང་གིས་[^1526K]ཁོང་དུ་ཆུད་པར་བྱེད་པས་རྟོགས་པའི་[^1527K]ཡེ་ཤེས་མངོན་པར་འདུས་བྱས་པ་[^1528K]ཉིད་དུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན་གསེར་གྱི་ས་ལེ་སྦྲམ་དེ་ཉིད་མགར་བ་མཁས་པས་རྒྱན་དུ་བྱས་པ་ནི་དེ་མ་ཡིན་པའི་གསེར་གྱི་ས་ལེ་སྦྲམ་རྒྱན་དུ་མ་བྱས་པ་རྣམས་ཀྱིས་མི་འཕྲོགས་པ་[^1529K]ཡིན་ནོ་ཞེས་གསུངས་པའོ། 
།ནོར་བུ་རིན་པོ་ཆེ་འོད་འབྱུང་བའི་དཔེས་ནི་ཆོས་ཀྱི་སྒོ་དུ་མའི་དོན་ལ་འཇུག་པས་རྟོགས་པའི་[^1530K]ཡེ་ཤེས་ཆོས་ལ་སྣང་བ་ནོར་བུ་རིན་པོ་ཆེ་ལྟ་བུ་ལུང་གི་སྣང་བ་རབ་ཏུ་གཏོང་བ་དེ་འོད་ལྟ་བུའི་ཡེ་ཤེས་རྒྱས་པ་དང་ལྡན་པར་ཡོངས་སུ་སྟོན་ཏེ[^1531K]། 
དེ་དང་ལྡན་པས་ས་འདི་འོད་འཕྲོ་བ་ཅན་ནོ་ཞེས་ངེས་པའི་ཚིག་[^1532K]ཡོངས་སུ་བསྟན་པའི་ཕྱིར་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན་ནོར་བུ་རིན་པོ་ཆེ་འོད་འབྱུང་བ་འོད་ཟེར་གྱི་དཀྱིལ་འཁོར་ཡོངས་སུ་དག་པ་ཅན་སྣང་བ་རབ་ཏུ་གཏོང་བ་ནི་དེ་ལས་གཞན་པའི་རིན་པོ་ཆེའི་རྣམ་པ་འོད་ཡོངས་སུ་མ་དག་པ་རྣམས་ཀྱིས་མི་འཕྲོགས་པ་[^1533K]ཞེས་གསུངས་པའོ། 
།དེ་ལ་འོད་འབྱུང་བ་ནི་འོད་དང་ལྡན་པའི་ཕྱིར་རོ། 
།འོད་ཟེར་གྱི་དཀྱིལ་འཁོར་ཡོངས་སུ་དག་པ་ཅན་ནི་འོད་ཀྱི་དཀྱིལ་འཁོར་དྲི་མ་མེད་པའི་ཕྱིར་རོ། 
།སེམས་ཅན་རྣམས་ཀྱི་འཇིག་ཚོགས་ལ་ལྟ་བ་ཡང་དག་པར་འཇོམས་པ་ལ་མཁས་པ་དང་། 
གཙོ་བོ་ཡིན་ཞིང་ཞེས་བྱ་བ་ལ་མཁས་པ་ནི་འདིར་བྱེད་པ་ལ་བྱའོ། 
།གཙོ་བོ་ནི་མཐུའོ། 
།ལྷག་མ་རྣམས་ནི་སྔ་མ་བཞིན་དུ་ཅི་རིགས་སུ་ཁོང་དུ་ཆུད་པར་བྱའོ། 
།འཕགས་པ་ས་བཅུ་པ་ལས་ས་བཞི་པའི་རྣམ་པར་བཤད་པ་རྫོགས་སོ།། 
།།ས་ལྔ་པ་ནི་རྣམ་པ་གསུམ་གྱིས་རྣམ་པར་གཞག་པར་རིག་པར་བྱ་སྟེ། 
ང་རྒྱལ་གྱི་གཉེན་པོ་རྣམ་པར་གཞག་པ་དང་། 
མི་གནས་པའི་ལམ་སྒྲུབ་པའི་ཁྱད་པར་རྣམ་པར་གཞག་པ་དང་། 
དེའི་འབྲས་བུ་རྣམ་པར་གཞག་པས་སོ། 
།དེ་ལ་ང་རྒྱལ་གྱི་ཁྱད་པར་གྱི་གཉེན་པོ་ནི་རྣམ་པར་དག་པ་ལ་སེམས་ཀྱི་བསམ་པ་མཉམ་པ་ཉིད་བཅུ་པོ་ཡིད་ལ་བྱ་བ་ཕྱིར་མི་ལྡོག་པ་དང་བཅས་པའོ། 
།སྔར་ནི་ཆོས་རྟོགས་པའི་[^1534K]ང་རྒྱལ་གྱི་གཉེན་པོར་བསྟན་གྱི། 
ས་འདི་ལ་ནི་སེམས་ཀྱི་རྒྱུད་རྣམ་པར་དག་པ། 
ཐ་དད་པའི་མངོན་པའི་ང་རྒྱལ་གྱི་གཉེན་པོ་སྟོན་ཏོ། 
།དེ་ལ་རྣམ་པར་དག་པ་ལ་སེམས་ཀྱི་བསམ་པ་མཉམ་པ་ཉིད་ནི་རྣམ་པར་དག་པ་ལ་སེམས་ཀྱི་[^1535K]བསམ་པ་མཉམ་པ་ཉིད་དོ། 
།དེ་ཡང་རྣམ་པར་དག་པའི་བྱེ་བྲག་གིས་[^1536K]རྣམ་པ་བཅུར་རིག་པར་བྱ་སྟེ། 
རྣམ་པར་དག་པ་བཅུ་ནི་སངས་རྒྱས་ཀྱི་ཆོས་གང་དག་ཡིན་པ་དག་དང་། 
ཇི་ལྟར་སངས་རྒྱས་ཀྱི་ཆོས་རྣམས་སུ་འགྱུར་བ་དེའི་བྱེ་བྲག་གིས་[^1537K]རིག་པར་བྱའོ། 
།སངས་རྒྱས་ཀྱི་ཆོས་རྣམས་གང་དག་ཡིན་ཞེ་ན། 
དུས་གསུམ་གྱི་སྟོབས་ལ་སོགས་པ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་བཞི་པ་ལ་[^1538K]ལམ་ཡོངས་སུ་རྫོགས་པར་བྱས་པའི་བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ས་ལྔ་པ་ལ་འཇུག་སྟེ། 
དེ་རྣམ་པར་དག་པ་ལ་སེམས་ཀྱི་བསམ་པ་མཉམ་པ་ཉིད་བཅུས་འཇུག་གོ། 
།བཅུ་གང་ཞེ་ན། 
འདི་ལྟ་སྟེ། 
འདས་པའི་སངས་རྒྱས་ཀྱི་ཆོས་རྣམ་པར་དག་པ་ལ་བསམ་པ་མཉམ་པ་ཉིད་དང་། 
མ་བྱོན་པའི་སངས་རྒྱས་ཀྱི་ཆོས་རྣམ་པར་དག་པ་ལ་བསམ་པ་མཉམ་པ་ཉིད་དང་། 
ད་ལྟར་བྱུང་བའི་སངས་རྒྱས་ཀྱི་ཆོས་རྣམ་པར་དག་པ་ལ་བསམ་པ་མཉམ་པ་ཉིད་ཅེས་གསུངས་པའོ། 
།དེ་ལྟར་དུས་གསུམ་གྱི་སྟོབས་ལ་སོགས་པ་སངས་རྒྱས་ཀྱི་ཆོས་གང་དག་ཡིན་པ་དེ་དག་བསྟན་ནས། 
ཚུལ་ཁྲིམས་དང་། 
ཏིང་ངེ་འཛིན་དང་། 
ཤེས་རབ་དང་། 
སེམས་ཅན་ཡོངས་སུ་སྨིན་པར་བྱེད་པ་དང་བཅས་པ་རྣམས་ཀྱིས་ཇི་ལྟར་སངས་རྒྱས་ཀྱི་ཆོས་སུ་འགྱུར་བ་དེ་དག་སྟོན་ཏོ། 
།དེ་ལ་ཚུལ་ཁྲིམས་ཀྱི་དབང་དུ་བྱས་ན་[^1539K]ཚུལ་ཁྲིམས་རྣམ་པར་དག་པ་ལ་བསམ་པ་མཉམ་པ་ཉིད་ཅེས་གསུངས་པའོ། 
།ཏིང་ངེ་འཛིན་གྱི་དབང་དུ་བྱས་ན་[^1540K]སེམས་རྣམ་པར་དག་པ་ལ་[^1541K]བསམ་པ་མཉམ་པ་ཉིད་ཅེས་བྱ་བ་གསུངས་སོ། 
།ཤེས་རབ་ཀྱི་དབང་དུ་བྱས་ན་[^1542K]ལྟ་བ་དང་སོམ་ཉི་དང་། 
ཡིད་གཉིས་དང་འགྱོད་པ་སེལ་བ་རྣམ་པར་དག་པ་ལ་བསམ་པ་མཉམ་པ་ཉིད་དང་། 
ལམ་དང་[^1543K]ལམ་མ་ཡིན་པ་ཤེས་པ་རྣམ་པར་དག་པ་ལ་བསམ་པ་མཉམ་པ་ཉིད་དང་། 
ལམ་ཤེས་པ་རྣམ་པར་དག་པ་ལ་བསམ་པ་མཉམ་པ་ཉིད་དང་། 
བྱང་ཆུབ་ཀྱི་ཕྱོགས་པའི་ཆོས་ཐམས་ཅད་[^1544K]གོང་མ་གོང་མས་[^1545K]རྣམ་པར་འཇིག་པ་རྣམ་པར་དག་པ་ལ་བསམ་པ་མཉམ་པ་ཉིད་ཅེས་བྱ་བ་གསུངས་སོ[^1546K]། 
།དེ་ལ་ལམ་ནི་སྤོར་བར་ཤེས་པའོ། 
།བྱང་ཆུབ་ཀྱི་ཕྱོགས་པའི་ཆོས་ཐམས་ཅད་གོང་མ་གོང་མས་རྣམ་པར་འཇིག་པ་ལ་[^1547K]ནི་ཡིད་ཙམ་སྤོང་བའི་དོན་དུ་བསྟན་ཏོ། 
།སེམས་ཅན་ཡོངས་སུ་སྨིན་པར་བྱེད་པའི་དབང་དུ་བྱས་ན་[^1548K]སེམས་ཅན་ཐམས་ཅད་ཡོངས་སུ་སྨིན་པར་བྱེད་པ་རྣམ་པར་དག་པ་ལ་བསམ་པ་མཉམ་པ་ཉིད་ཅེས་བྱ་བ་གསུངས་སོ[^1549K]། 
།ཀྱེ་རྒྱལ་བའི་སྲས་དག་བྱང་ཆུབ་སེམས་དཔའ་[^1550K]ས་ལྔ་པ་ཐོབ་པའི་བྱང་ཆུབ་སེམས་དཔའ་དེ་ལམ་གྱི་ཡན་ལག་བྱང་ཆུབ་ཀྱི་ཕྱོགས་པ་དེ་དག་ཉིད་ཡོངས་སུ་སྦྱངས་པ་ཤིན་ཏུ་བྱས་པའི་ཕྱིར་དང་། 
ལྷག་པའི་བསམ་པ་ཤིན་ཏུ་ཡོངས་སུ་སྦྱང་བའི་[^1551K]ཕྱིར་ཡང་དེའི་གོང་དུ་ལམ་གྱི་ཁྱད་པར་ཚོལ་ཞིང་། 
དེ་བཞིན་ཉིད་ཀྱི་རྗེས་སུ་ཞུགས་པ་ཞེས་བྱ་བ་འདི་ལ་ཡོངས་སུ་སྦྱང་བ་ཤིན་ཏུ་བྱས་པའི་ཕྱིར་ཞེས་བྱ་བ་ནི་ས་བཞི་པ་ལ་བྱང་ཆུབ་ཀྱི་ཕྱོགས་པ་བསྒོམས་པའི་[^1552K]ཕྱིར་རོ། 
།ལྷག་པའི་བསམ་པ་ཤིན་ཏུ་ཡོངས་སུ་སྦྱངས་པའི་ཕྱིར་ཞེས་བྱ་བ་ནི་དེ་ཉིད་ན་བསམ་པའི་ཁམས་རྣམ་པར་དག་པ་ལ་སོགས་པས་སོ། 
།ལམ་གྱི་ཁྱད་པར་ཚོལ་ཞེས་བྱ་བ་ནི་མི་གནས་པའི་ལམ་སྒྲུབ་པའི་ཁྱད་པར་ཏེ། 
དེའི་ང་རྒྱལ་ཀུན་དུ་གཞོམ་པའི་ཕྱིར་རོ། 
།དེ་བཞིན་ཉིད་ཀྱི་རྗེས་སུ་ཞུགས་པས་རྣམ་པར་དག་པ་ལ་སེམས་[^1553K]ཀྱི་བསམ་པ་མཉམ་པ་ཉིད་དེ་མངོན་པར་བསྒྲུབ་པའི་[^1554K]ཕྱིར། 
ཡིད་ལ་བྱེད་པ་[^1555K]ཕྱིར་མི་ལྡོག་པར་འགྱུར་རོ། 
།རྣམ་པར་དག་པ་མཉམ་པ་ཉིད་དེ་ཇི་ལྟར་གནས་པ་དེ་བཞིན་དུ་དེ་ལ་སེམས་ཀྱི་བསམ་པ་འཇོག་པའི་ཕྱིར་དེ་བཞིན་ཉིད་ཀྱི་རྗེས་སུ་ཞུགས་པ་ཞེས་བྱའོ། 
།དེ་བཞིན་ཉིད་ཀྱི་རྗེས་སུ་ཞུགས་པ་དེ་ཡང་རྒྱུ་བརྒྱད་ཀྱིས་ཡོངས་སུ་བསྟན་ཏེ། 
བྱང་ཆུབ་ཀྱི་སེམས་གོམས་པར་བྱས་པ་ནི་[^1556K]གང་གི་ཕྱིར་སྨོན་ལམ་གྱི་[^1557K]སྟོབས་བསྐྱེད་པའི་[^1558K]ཕྱིར་ཞེས་གསུངས་པའོ། 
།ཐེག་པ་ལས་མི་གཡོ་བ་ནི་གང་གི་ཕྱིར་སྙིང་རྗེ་དང་བྱམས་པས་སེམས་ཅན་ཐམས་ཅད་ཡོངས་སུ་མི་གཏོང་བའི་ཕྱིར་ཞེས་གསུངས་པའོ། 
།དགེ་བའི་རྩ་བས་[^1559K]སྟོབས་བསྐྱེད་པ་ནི་གང་གི་ཕྱིར་བསོད་ནམས་དང་ཡེ་ཤེས་ཀྱི་ཚོགས་བསགས་པའི་ཕྱིར་ཞེས་གསུངས་པའོ། 
།བརྩོན་པ་མ་བོར་བ་ནི་གང་གི་ཕྱིར་རྒྱུན་མ་བཅད་པའི་[^1560K]ཕྱིར་ཞེས་གསུངས་པའོ། 
།ཡང་དག་པའི་སྦྱོར་བ་ནི་གང་གི་ཕྱིར་ཐབས་ལ་མཁས་པ་མངོན་པར་བསྒྲུབ་པའི་[^1561K]ཕྱིར་ཞེས་གསུངས་པའོ། 
།ཆོག་པར་མི་འཛིན་པ་ནི་གང་གི་ཕྱིར་གོང་མ་གོང་མའི་སའི་སྣང་བ་ལ་བལྟ་བའི་[^1562K]ཕྱིར་ཞེས་གསུངས་པའོ། 
།མཐུའི་ཁྱད་པར་བླ་ཐབས་ཐོབ་པ་ནི་གང་གི་ཕྱིར་དེ་བཞིན་གཤེགས་པའི་བྱིན་གྱི་རླབས་[^1563K]ཡང་དག་པར་བླངས་པའི་ཕྱིར་ཞེས་གསུངས་པའོ། 
།དྲན་པ་ལ་སོགས་པ་ཁྱད་པར་དུ་འཕགས་པའི་ཤེས་རབ་རྣམ་པ་གསུམ་གྱིས་[^1564K]སོ་སོ་རང་གི་མཐུའི་ཁྱད་པར་ཐོབ་པ་ནི། 
གང་གི་ཕྱིར་དྲན་པ་དང་བློ་གྲོས་དང་རྟོགས་པའི་[^1565K]བློའི་སྟོབས་སྐྱེད་པའི་[^1566K]ཕྱིར་ཡིད་ལ་བྱ་བ་ཕྱིར་མི་ལྡོག་པར་གྱུར་ནས་ཞེས་གསུངས་པ་སྟེ། 
དམིགས་པ་ལ་ཐོགས་པ་མེད་པའི་ཕྱིར་བསྒོམས་པ་[^1567K]ལས་བྱུང་བའི་ཤེས་རབ་ནི་རྟོགས་པའི་སྒྲས་བྱེ་བྲག་ཏུ་བྱས་སོ། 
།དེ་ལ་མི་གནས་པའི་ལམ་སྒྲུབ་པའི་ཁྱད་པར་ནི་ཤེས་བྱ་ལ་ཤེས་པ་རྣམ་པར་དག་པའི་ཁྱད་པར་དང་། 
སེམས་ཅན་ལ་སྙིང་རྩེ་ནས་[^1568K]རྩོལ་བའི་ཁྱད་པར་དང་། 
རྣམ་པ་གཉིས་ཀྱིས་[^1569K]ཡོངས་སུ་བསྟན་ཏེ། 
དེ་གཉིས་ཀྱིས་འཁོར་བ་དང་མྱ་ངན་ལས་འདས་པ་ལ་མི་གནས་སོ། 
།ཤེས་པ་རྣམ་པར་དག་པ་དེ་ཡང་རྣམ་པ་གཉིས་སུ་རིག་པར་བྱ་སྟེ། 
བདེན་པ་བཞི་རབ་ཏུ་ཤེས་པའི་ཕྱིར་བདེན་པའི་ཆོས་ཉིད་རྣམ་པར་གཞག་པ་ནི། 
གང་གི་ཕྱིར་དེས་[^1570K]འདི་ནི་སྡུག་བསྔལ་འཕགས་པའི་བདེན་པའོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།འདི་ནི་སྡུག་བསྔལ་ཀུན་འབྱུང་བའོ། 
།འདི་ནི་སྡུག་བསྔལ་འགོག་པའོ། 
།འདི་ནི་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པའོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།བདེན་པ་བཅུ་ལ་མཁས་པའི་ཕྱིར་སེམས་ཅན་ཡོངས་སུ་དགྲོལ་བའི་ཐབས་རྣམ་པར་གཞག་པ་ནི་གང་གི་ཕྱིར། 
དེ་ཀུན་རྫོབ་ཀྱི་བདེན་པ་ལ་མཁས་པ་ཡིན། 
དོན་དམ་པའི་བདེན་པ་ལ་མཁས་པ་ཡིན། 
མཚན་ཉིད་ཀྱི་བདེན་པ་ལ་མཁས་པ་ཡིན། 
རྣམ་པར་དབྱེ་བའི་བདེན་པ་ལ་མཁས་པ་ཡིན། 
ཕྱེ་སྟེ་རྟོགས་པའི་བདེན་པ་ལ་མཁས་པ་ཡིན། 
དངོས་པོའི་བདེན་པ་ལ་མཁས་པ་ཡིན། 
རབ་ཏུ་སྐྱེ་བའི་བདེན་པ་ལ་མཁས་པ་ཡིན། 
ཟད་པ་དང་མི་སྐྱེ་བ་ཤེས་པའི་བདེན་པ་ལ་མཁས་པ་ཡིན། 
ལམ་ཤེས་པའི་བདེན་པ་ལ་མཁས་པ་ཡིན། 
བྱང་ཆུབ་སེམས་དཔའི་སའི་གོ་རིམས་ཐམས་ཅད་ཀྱི་མཚམས་སྦྱོར་[^1571K]བསྒྲུབ་པ་ནས། 
དེ་བཞིན་གཤེགས་པའི་ཡེ་ཤེས་ཡང་དག་པར་འབྱུང་བའི་བར་གྱི་བདེན་པ་ལ་མཁས་པ་ཡིན་ཞེས་གསུངས་པའོ། 
།དེ་ལ་བདེན་པའི་ཆོས་ཉིད་ནི་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་སྟེ། 
འབྲས་བུ་དང་རྒྱུའི་བྱེ་བྲག་གི་བདེན་པ་གཉིས་ནི་[^1572K]ཀུན་ནས་ཉོན་མོངས་པའི་ཆོས་ཉིད་དོ། 
།གཉིས་ནི་རྣམ་པར་བྱང་བའི་ཆོས་ཉིད་དོ། 
།སེམས་ཅན་རྣམ་པར་དགྲོལ་བའི་[^1573K]ཐབས་རྣམ་པར་གཞག་པ་ཡང་གདུལ་བྱའི་བྱེ་བྲག་གིས་རིག་པར་བྱ་སྟེ། 
གདུལ་བྱ་དག་ནི་རྣམ་པ་བདུན་ནོ། 
།ཉན་ཐོས་ཀྱི་གདུལ་བྱ་ནི་རྣམ་པ་དྲུག་སྟེ། 
ཡོངས་སུ་མ་སྨིན་པ་དེའི་དོན་དུ་ཀུན་རྫོབ་ཀྱི་བདེན་པ་ལ་མཁས་སོ། 
།ཡོངས་སུ་སྨིན་པ་དེའི་དོན་དུ་དོན་དམ་པའི་བདེན་པ་ལ་མཁས་སོ། 
།ཆོས་ཉིད་ཟབ་མོ་ཉིད་ལ་ཀུན་དུ་རྨོངས་པ་དེའི་དོན་དུ་མཚན་ཉིད་ཀྱི་བདེན་པ་ལ་མཁས་སོ[^1574K]། 
།དགོངས་པ་ཟབ་མོ་ཉིད་ལ་ཀུན་དུ་རྨོངས་པ་དེའི་དོན་དུ་རྣམ་པར་དབྱེ་བའི་བདེན་པ་ལ་མཁས་སོ། 
།ཚུལ་བཞིན་ཡིད་ལ་བྱེད་པ་དང་མི་ལྡན་པ་དེའི་དོན་དུ་ཕྱེ་སྟེ་རྟོགས་པའི་བདེན་པ་ལ་མཁས་སོ། 
།ཡང་དག་པའི་ལྟ་བ་དང་བྲལ་བ་དེའི་དོན་དུ་དངོས་པོའི་བདེན་པ་ལ་མཁས[^1575K]། 
རབ་ཏུ་སྐྱེ་བའི་བདེན་པ་ལ་མཁས། 
ཟད་པ་དང་མི་སྐྱེ་བ་ཤེས་པའི་བདེན་པ་ལ་མཁས། 
ལམ་ཤེས་པ་ལ་འཇུག་པའི་བདེན་པ་ལ་མཁས་ཏེ། 
དངོས་པོའི་བདེན་པ་ལ་སོགས་པས་ནི་སྡུག་བསྔལ་གྱི་བདེན་པ་ལ་སོགས་པ་བསྡུས་སོ། 
།ཐེག་པ་ཆེན་པོས་གདུལ་བྱ་བདུན་པ་དེའི་དོན་དུ་བྱང་ཆུབ་སེམས་དཔའི་སའི་[^1576K]གོ་རིམས་ཐམས་ཅད་ཀྱི་མཚམས་སྦྱར་བ་སྒྲུབ་པ་ནས། 
དེ་བཞིན་གཤེགས་པའི་ཡེ་ཤེས་ཡང་དག་པར་འབྱུང་བའི་བདེན་པའི་བར་ལ་མཁས་པ་བཅུ་པ་སྟེ། 
གང་གི་ཕྱིར་དེས་[^1577K]སེམས་ཅན་གཞན་དག་གི་བསམ་པ་ཇི་ལྟ་བ་བཞིན་དུ་ཚིམ་པར་བྱེད་པས་ཀུན་རྫོབ་ཀྱི་བདེན་པ་རབ་ཏུ་ཤེས་སོ། 
།བགྲོད་པ་ཐེག་པ་གཅིག་པུ་[^1578K]ལ་ཡང་དག་པར་གཞོལ་བས་དོན་དམ་པའི་བདེན་པ་རབ་ཏུ་ཤེས་སོ། 
།རང་དང་སྤྱིའི་[^1579K]མཚན་ཉིད་རྟོགས་པས་མཚན་ཉིད་ཀྱི་[^1580K]བདེན་པ་རབ་ཏུ་ཤེས་སོ། 
།ཆོས་རྣམ་པར་དབྱེ་བ་རྣམ་པར་གཞག་པ་རྟོགས་པས་[^1581K]རྣམ་པར་དབྱེ་བའི་བདེན་པ་རབ་ཏུ་ཤེས་སོ། 
།ཕུང་པོ་དང་། 
ཁམས་དང་སྐྱེ་མཆེད་རྣམ་པར་གཞག་པ་རྟོགས་པས་ཕྱེ་སྟེ་རྟོགས་པའི་བདེན་པ་རབ་ཏུ་ཤེས་སོ། 
།ལུས་དང་སེམས་ལ་ནོད་པ་ཉམས་སུ་འབབ་པས་དངོས་པོའི་བདེན་པ་རབ་ཏུ་ཤེས་སོ། 
།འགྲོ་བར་མཚམས་སྦྱོར་བ་རྟོགས་པས་རབ་ཏུ་[^1582K]སྐྱེ་བའི་བདེན་པ་རབ་ཏུ་ཤེས་སོ། 
།རིམས་ནད་ཀྱིས་[^1583K]ཡོངས་སུ་གདུང་བ་ཐམས་ཅད་ཤིན་ཏུ་[^1584K]ཞི་བས་ཟད་པ་དང་། 
མི་སྐྱེ་བ་ཤེས་པའི་བདེན་པ་རབ་ཏུ་ཤེས་སོ[^1585K]། 
།མི་གཉིས་པ་མངོན་པར་བསྒྲུབས་པས་[^1586K]ལམ་ཤེས་པ་ལ་འཇུག་པའི་བདེན་པ་རབ་ཏུ་ཤེས་སོ། 
།རྣམ་པ་ཐམས་ཅད་མངོན་པར་རྫོགས་པར་ཁོང་དུ་ཆུད་པས་བྱང་ཆུབ་སེམས་དཔའི་ས་ཐམས་ཅད་ཀྱི་གོ་རིམས་མཚམས་སྦྱར་བས་སྒྲུབ་པ་ནས། 
དེ་བཞིན་གཤེགས་པའི་ཡེ་ཤེས་ཡང་དག་པར་འབྱུང་བའི་བར་གྱི་བདེན་པ་[^1587K]རབ་ཏུ་ཤེས་ཏེ། 
དེ་ཡང་མོས་པས་ཤེས་པའི་སྟོབས་བསྐྱེད་པས་ཤེས་[^1588K]ཀྱི། 
མ་ལུས་པར་ཤེས་པ་ནི་མ་ཡིན་ནོ་ཞེས་གསུངས་པའོ། 
།དེ་ལས་གཞན་[^1589K]གྱི་གོ་རིམས་ནི་རང་གི་ས་རྣམས་ལ་མཚམས་སྦྱོར་བ་ཡིན་པར་རིག་པར་བྱའོ། 
།སྐྱེ་བ་ཐམས་ཅད་དུ་ལུས་དང་སེམས་ལ་སྡུག་བསྔལ་ཉམས་སུ་འབབ་པས་དངོས་པོའི་བདེན་པ་རབ་ཏུ་ཤེས་ཏེ། 
ཚོར་བ་གང་ཅི་ཡང་རུང་བ་དེ་ནི་འདིར་སྡུག་བསྔལ་བའོ་ཞེས་འབྱུང་བའི་ཕྱིར་རོ། 
།མི་གཉིས་པ་མངོན་པར་བསྒྲུབས་པས་[^1590K]ཞེས་བྱ་བ་ནི་ལམ་གཅིག་[^1591K]ཏུ་བགྲོད་པ་ཡིན་པའི་ཕྱིར་རོ། 
།རྣམ་པ་ཐམས་ཅད་མངོན་པར་རྫོགས་པར་ཁོང་དུ་ཆུད་པས་ཞེས་བྱ་བ་ནི་རིག་པའི་གནས་ལྔ་ལ་མཁས་པའི་ཕྱིར་རོ། 
།མོས་པའི་ཤེས་པའི་སྟོབས་བསྐྱེད་པས་ཞེས་བྱ་བ་ནི་གཟུགས་བརྙན་ལ་དམིགས་པའི་ཤེས་པའི་སྟོབས་བསྐྱེད་པའི་[^1592K]ཕྱིར་ཡིན་[^1593K]གྱི། 
དགོས་པ་ཡོངས་སུ་གྲུབ་པ་ལ་དམིགས་པའི་ཤེས་པས་ནི་མ་ཡིན་པའི་ཕྱིར་རོ།། 
།།བམ་པོ་བརྒྱད་པ། 
དེ་ལྟར་ཤེས་བྱ་ལ་ཡེ་ཤེས་རྣམ་པར་དག་པ་བསྟན་ནས། 
འདུས་བྱས་ཐམས་ཅད་[^1594K]བརྫུན་པ་ལ་སོགས་པའི་མཚན་ཉིད་དུ་རིག་པས་སྙིང་བརྩེ་བའི་ཕྱིར། 
སེམས་ཅན་ལ་སྙིང་བརྩེ་བས་རྩོལ་བ་སྟོན་[^1595K]ཏེ། 
གང་གི་ཕྱིར་དེ་ལྟར་བདེན་པ་ལ་མཁས་པས་མངོན་པར་བསྒྲུབས་པའི་[^1596K]བློས་འདུས་བྱས་ཐམས་ཅད་བརྫུན་པ་དང་། 
བསླུ་བའི་ཆོས་ཅན་དང་། 
དཀུ་བྱེད་པ་དང་། 
བྱིས་པ་[^1597K]འདྲིད་པར་ཡང་དག་པ་ཇི་ལྟ་བ་བཞིན་རབ་ཏུ་ཤེས་ཏེ། 
དེ་དེ་བས་ཀྱང་ཤས་ཆེར་སེམས་ཅན་རྣམས་ལ་སྙིང་རྗེ་ཆེན་པོ་མངོན་དུ་འགྱུར་ཞིང་། 
བྱམས་པ་ཆེན་པོའི་སྣང་བ་ཡང་རབ་ཏུ་འབྱུང་ངོ་ཞེས་གསུངས་པའོ། 
།དེ་ལ་ཀུན་བརྟགས་པ་རྟག་པ་ལ་སོགས་པའི་མཚན་ཉིད་མེད་པས་བརྫུན་པའོ། 
།རྟག་པ་ལ་སོགས་པར་མངོན་པར་ཞེན་པའི་གཞི་ཡིན་པས་བསླུ་བའི་ཆོས་ཅན་ནོ། 
།དར་བའི་མཐའ་ནི་རྒུད་པ་ཡིན་པས་དཀུ་བྱེད་པའོ། 
།ཕུན་སུམ་ཚོགས་པས་སྐྱེ་བོ་བླུན་པོ་འཕྲོགས་པའི་ཕྱིར་བྱིས་པ་འདྲིད་པའོ། 
།དེ་ལྟར་རྟག་པ་ལ་སོགས་པའི་མཚན་ཉིད་མེད་པས་བརྫུན་ཉིད་དེ། 
མཚན་ཉིད་དང་རྟག་པ་ལ་སོགས་པར་མངོན་པར་ཞེན་པའི་གཞི་ཡིན་པས་སླུ་བའི་[^1598K]ཆོས་ཅན་ཏེ། 
མངོན་པར་ཞེན་པ་དང་། 
དར་བའི་མཐའ་ནི་རྒུད་པ་ཡིན་པས་དཀུ་བྱེད་པ་སྟེ། 
ཉིས་དམིགས་དང་ཕུན་སུམ་ཚོགས་པས་སྐྱེ་བོ་བླུན་པོ་ཕྲོགས་པའི་[^1599K]ཕྱིར་བྱིས་པ་འདྲིད་པ་སྟེ། 
གནས་ཀྱི་[^1600K]ཚིག་དེ་དག་གི་དོན་རིག་པར་བྱ་སྟེ། 
བྱིས་པ་[^1601K]ནི་དེ་ལ་མངོན་པར་ཞེན་པའི་གནས་ཡིན་ནོ། 
།སྙིང་རྗེ་ཆེན་པོ་དང་བྱམས་པ་ཆེན་པོའི་སྣང་བས་ནི་སྙིང་བརྩེ་བ་དེའི་ཁྱད་པར་སྟོན་ཏོ། 
།ས་སྔ་མ་ལས་སྙིང་རྗེ་ཁྱད་པར་དུ་འཕགས་པའི་ཕྱིར་སྙིང་རྗེ་ཆེན་པོའོ། 
།མི་གནས་པའི་ལམ་སྒྲུབ་པའི་ཁྱད་པར་གྱིས་ཡོངས་སུ་བསྐྱབ་པའི་[^1602K]ཐབས་ཤེས་པ་དང་ལྡན་པའི་ཕྱིར་བྱམས་པ་ཆེན་པོའི་སྣང་བ་ཞེས་བྱའོ། 
།དེ་དེ་ལྟར་ཡེ་ཤེས་ཀྱི་སྟོབས་བསྐྱེད་པ་ཐོབ་སྟེ་ཞེས་བྱ་བ་ནི་ཇི་སྐད་བསྟན་མ་ཐག་པའོ། 
།སེམས་ཅན་ཐམས་ཅད་ལ་ལྟ་བ་དང་བཅས་པ་ཞེས་བྱ་བ་ནི་སྙིང་རྗེ་ཆེན་པོ་དང་བྱམས་པ་ཆེན་པོའི་སྣང་བས་སོ། 
།སངས་རྒྱས་ཀྱི་ཡེ་ཤེས་མངོན་པར་འདོད་པས་ཞེས་བྱ་བ་ནི་སེམས་ཅན་ཡོངས་སུ་བསྐྱབ་པའི་[^1603K]ཕྱིར་རོ། 
།འདུ་བྱེད་དུ་གྱུར་པ་ཐམས་ཅད་ཀྱི་སྔོན་གྱི་མཐའ་དང་ཕྱི་མའི་མཐའ་ལ་སོ་སོར་རྟོག་སྟེ་ཞེས་བྱ་བ་ནི་སྙིང་རྗེ་ཆེན་པོ་དེ་ཇི་ལྟར་འབྱུང་བ་དེ་ཡོངས་སུ་སྟོན་ཏེ། 
རྣམ་པ་གཉིས་ཀྱིས་སྟོན་ཏོ། 
།རྟེན་ཅིང་འབྲེལ་པར་འབྱུང་བ་ལ་སོ་སོར་རྟག་པས་སྡུག་བསྔལ་ལ་ཡང་དག་པ་ཇི་ལྟ་བ་བཞིན་དུ་དམིགས་པ་ནི་སྔོན་གྱི་མཐའ་མ་རིག་པ་དང་སྲེད་པ་ལས་བྱུང་བའི་སེམས་ཅན་འཁོར་བའི་རྒྱུན་གྱི་རྗེས་སུ་ཞུགས་པ་ཕུང་པོའི་གནས་ལས་མ་[^1604K]བསྐྱོད་པ་རྣམས་ཀྱི་སྡུག་བསྔལ་གྱི་ཕུང་པོ་བདག་མེད་པ། 
སྲོག་མེད་པ། 
གང་ཟག་མེད་པ། 
བདག་དང་བདག་གི་དང་བྲལ་བ་ཇི་ལྟར་འགྲུབ་པ་དེ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།མ་འོངས་པ་མེད་པ་ལ་རྨོངས་པ་དང་མངོན་པར་འདོད་པ་དེ་ཉིད་ཇི་ལྟར་རྒྱུན་ཆད་པ་དང་། 
མཐར་འགྱུར་བ་དང་། 
ངེས་པར་འབྱུང་བ་མེད་པ་དང་། 
ཡོད་པ་དེ་ཡང་ཡང་དག་པ་ཇི་ལྟ་བ་བཞིན་དུ་ཤེས་སོ་ཞེས་གསུངས་སོ[^1605K]། 
།དེ་ལ་སྔོན་གྱི་མཐའ་མ་རིག་པ་དང་སྲེད་པ་ལས་བྱུང་བ་ཞེས་བྱ་བའི་བྱེ་བྲག་ནི་བྱང་ཆུབ་སེམས་དཔའ་མ་ཡིན་ཞེས་བྱ་བའི་ཐ་ཚིག་སྟེ། 
དེ་དག་ནི་ཐབས་མཁས་པ་ལས་བྱུང་བའོ། 
།མ་རིག་པ་དང་། 
སྲེད་པ་སྨོས་པས་ནི་སྲིད་པའི་ཡན་ལག་གི་རྩ་བ་ཡིན་པའི་ཕྱིར་རོ། 
།དེ་ལས་བྱུང་བ་ལ་སོགས་པས་སེམས་ཅན་རྣམ་པ་གསུམ་བསྟན་པ་ནི་འདོད་པ་ཚོལ་བར་གྱུར་པ་རྣམས་དང་། 
ལོག་པའི་ཚངས་པར་སྤྱོད་པ་ཚོལ་བར་གྱུར་པ་རྣམས་དང་། 
སྲིད་པའི་རྩེ་མོའི་བར་དག་ཐོབ་པ་སྲིད་པ་ཚོལ་བར་གྱུར་པ་རྣམས་ཀྱི་དབང་དུ་བྱས་པའོ། 
།སྡུག་བསྔལ་གྱི་ཕུང་པོ་བདག་མེད་པ་ཉིད་ནི་དོན་དམ་པར་དེ་ལ་ཡང་བདག་མེད་པ་དང་། 
དེ་ཡང་བདག་མ་ཡིན་པའི་ཕྱིར་རོ། 
།དེ་ལྟར་བདག་མེད་དུ་ཟིན་ཀྱང་། 
སྲོག་གི་དབང་པོའི་དབང་གིས་གནས་པ་དང་། 
ཡང་དང་ཡང་འགྲོ་བར་འགྲོ་བས་སེམས་ཅན་གྱི་རྒྱུན་ལ་རྟག་པ་དང་ཆད་པ་མེད་པར་ཡོངས་སུ་བསྟན་པའི་ཕྱིར་དེ་ལ་སྲོག་དང་གང་ཟག་ཏུ་འདོགས་པར་བྱེད་དེ། 
དེ་ལ་མངོན་པར་ཞེན་པ་སྤང་བའི་ཕྱིར། 
སྲོག་མེད་པ། 
གང་ཟག་མེད་པ་ཞེས་གསུངས་སོ། 
།ཟ་བ་པོ་དང་བཟའ་བར་འདོགས་པ་ལ་མངོན་པར་ཞེན་པ་སྤང་བའི་ཕྱིར། 
བདག་དང་བདག་གི་[^1606K]དང་བྲལ་བ་ཞེས་གསུངས་སོ། 
།རྒྱུ་གང་གིས་སྔོན་གྱི་མཐའ་ལས་སེམས་ཅན་ཅི་འདྲ་བ་རྣམས་ཀྱི་སྡུག་བསྔལ་ཅི་འདྲ་བ་འབྱུང་བ་དེ་སོ་སོར་བརྟགས་ནས་མ་འོངས་པའི་སྡུག་བསྔལ་གྱི་རྒྱུ་མ་རིག་པ་དང་སྲེད་པ་ཞེས་བྱ་བ་འདི་ཉིད་ཇི་ལྟར་འགག་པ་འཇིག་རྟེན་པའི་འགོག་པ་ལས་ཁྱད་པར་དུ་འཕགས་པ་དང་། 
སྡུག་བསྔལ་དེ་ལས་ངེས་པར་འབྱུང་བའི་ལམ་མེད་པ་ནི་དེ་ལྟར་ཡང་དག་པ་ཇི་ལྟ་བ་བཞིན་དུ་རབ་ཏུ་མི་ཤེས་པའི་ཕྱིར་རོ། 
།ཡོད་པ་ནི་དེ་ལྟར་ཡང་དག་པ་ཇི་ལྟ་བ་བཞིན་དུ་ཤེས་པའི་ཕྱིར་ཏེ། 
དེ་ལྟར་སོ་སོར་རྟོག་གོ། 
།རྟེན་ཅིང་འབྲེལ་པར་འབྱུང་བ་ལ་རྟོག་པ་རྣམ་པ་འདི་གཅིག་གིས་སྙིང་རྗེ་དེ་སྡུག་བསྔལ་ཡང་དག་པ་ཇི་ལྟ་བ་བཞིན་དུ་དམིགས་པ་ཉིད་དུ་ཡོངས་སུ་བསྟན་ཏོ། 
།ད་ནི་དུས་རིང་པོ་ནས་འབྲེལ་པའི་སྡུག་བསྔལ་རྣམ་པ་སྣ་ཚོགས་ལ་སོ་སོར་རྟོག་པ་རྣམ་པ་གཉིས་པས་སྡུག་བསྔལ་བཟོད་བརླག་པ་ལ་དམིགས་པ་ཉིད་དུ་ཡོངས་སུ་སྟོན་ཏེ། 
གང་གི་ཕྱིར་དེ་འདི་སྙམ་དུ་སེམས་ཏེ། 
ཀྱེ་མ་བྱིས་པ་སོ་སོའི་སྐྱེ་བོ་འདི་དག་ནི་མི་ཤེས་པ་རྨོངས་པ་དག་སྟེ། 
དེ་དག་གི་ལུས་གྲངས་མེད་པ་འགགས་[^1607K]ལ། 
འགག་པར་འགྱུར་ཞིང་འགག་བཞིན་ཏེ། 
དེ་ལྟར་འཆི་ཡང་ལུས་ལ་ཡིད་འབྱུང་བ་མི་སྐྱེད་ཅིང་སྡུག་བསྔལ་གྱི་འཁྲུལ་འཁོར་ཇེ་བས་ཇེ་འཕེལ་དུ་བྱེད། 
འཁོར་བའི་རྒྱུད་ལ་མི་ལྡོག། 
ཕུང་པོའི་གནས་མི་འདོར། 
ཁམས་ཀྱི་སྤྲུལ་དག་གིས་སྐྱོ་བར་མི་འགྱུར། 
ང་རྒྱལ་དང་ལྟ་བའི་ཟུག་རྡུ་མི་འབྱིན། 
འདོད་ཆགས་དང་ཞེ་སྡང་དང་གཏི་མུག་གི་མེ་ལྕེ་འབར་བཞི་པར་མི་བྱེད། 
མ་རིག་པའི་མུན་པ་མི་སེལ། 
སྲེད་པའི་རྒྱ་མཚོ་མི་སྐེམས་སྟོབས་བཅུའི་དེད་དབོན་ཡོངས་སུ་མི་ཚོལ་ཞིང་བདུད་ཀྱི་བསམ་པ་ཐིབས་པོའི་རྗེས་སུ་སོང་སྟེ། 
འཁོར་བའི་རྒྱ་མཚོ་མི་དགེ་བའི་རྣམ་པར་རྟོག་པ་སྣ་ཚོགས་ཀྱི་ཆུ་སྲིན་འཛིན་ཁྲིས་[^1608K]དཀྲུགས་པས་ཡོངས་སུ་གཡེངས་ཤིང་། 
རྟོན་པ་མེད་ཀྱང་ཡིད་འབྱུང་བར་མི་བྱེད་ལ་འདི་ལྟ་སྟེ། 
སྐྱེ་བ་དང་། 
རྒ་བ་དང་། 
ན་བ་དང་། 
འཆི་བ་དང་། 
མྱ་ངན་དང་། 
སྨྲེ་སྔགས་འདོན་པ་དང་། 
སྡུག་བསྔལ་བ་དང་། 
ཡིད་མི་བདེ་བ་དང་འཁྲུགས་པའི་[^1609K]སྡུག་བསྔལ་རྣམ་པ་མང་པོ་ཉམས་སུ་མྱོང་བ་ངོ་མཚར་ཆེ་ཞེས་གསུངས་པའོ། 
།དེ་ལ་དུས་རིང་པོ་ནས་འབྲེལ་པ་དང་སྣ་ཚོགས་ཀྱིས་སྙིང་རྗེ་སྡུག་བསྔལ་བཟོད་བརླག་པ་[^1610K]ལ་དམིགས་པ་ཉིད་དུ་ཡོངས་སུ་བསྟན་ཏོ། 
།ལུས་གྲངས་མེད་པ་འགགས་ཞེས་བྱ་བས་ནི་ཡུན་རིང་པོ་ནས་འབྲེལ་པའི་ཕྱིར་རོ། 
།སྣ་ཚོགས་ཀྱིས་ཇི་ལྟ་བུ་ཞེ་ན། 
སྐྱེ་བའི་སྡུག་བསྔལ་དང་། 
དེའི་[^1611K]ཀུན་འབྱུང་བ་དང་། 
དེ་འགོག་པ་དང་[^1612K]ལམ་དང་བྲལ་བས་སྡུག་བསྔལ་བ་ཉིད་དུ་སོ་སོར་རྟོག་པའི་ཕྱིར་དང་། 
ན་བ་དང་། 
རྒ་བ་དང་། 
འཆི་བའི་སྡུག་བསྔལ་དང་། 
དེའི་ཀུན་འབྱུང་བ་དང་། 
དེ་འགོག་པ་དང་བྲལ་བ་དང་། 
དེའི་ལམ་དང་བྲལ་བས་སྡུག་བསྔལ་བ་ཉིད་དུ་སོ་སོར་རྟོག་པའི་ཕྱིར་རོ། 
།དེ་ལ་ལུས་ནི་རྐྱེན་གྱི་ཁ་ན་ལས་ཏེ་འགྲུབ་པས་སྡུག་བསྔལ་གྱི་འཁྲུལ་འཁོར་ཏེ། 
ཚིག་དེས་སྐྱེ་བའི་སྡུག་བསྔལ་ཡོངས་སུ་སྟོན་ཏོ[^1613K]། 
།འཁོར་བའི་རྒྱུད་ལས་མི་ལྡོག་ཅེས་བྱ་བ་ནི་ཀུན་འབྱུང་བ་སྟེ་སྲིད་པའོ། 
།ཕུང་པོའི་གནས་མི་འདོར་ཞེས་བྱ་བའི་ཚིག་གིས་ནི་འགོག་པ་དང་ལམ་དང་བྲལ་བའོ། 
།ཁམས་ཀྱི་སྦྲུལ་དག་གིས་སྐྱོ་བར་མི་འགྱུར་ཞེས་བྱ་བ་ནི། 
རྒ་བ་དང་ན་བ་དང་འཆི་བའི་སྡུག་བསྔལ་ཏེ། 
དེ་མི་མཉམ་པ་[^1614K]ལས་འབྱུང་བའི་ཕྱིར་རོ། 
།ལོག་པའི་ཚངས་པར་སྤྱོད་པ་ཚོལ་བར་གྱུར་པ་རྣམས་དང་། 
འདོད་པ་ཚོལ་བར་གྱུར་པ་འདོད་པ་ལ་ཉེ་བར་སྤྱོད་པ་རྣམས་དང་། 
ཉེ་བར་སྤྱད་པ་སྤྱོད་པ་རྣམས་དང་། 
སྲིད་པ་ཚོལ་བར་གྱུར་པ་རྣམས་ནི་ང་རྒྱལ་དང་། 
ལྟ་བའི་ཟུག་ངུ་མི་འབྱིན། 
འདོད་ཆགས་དང་ཞེ་སྡང་དང་གཏི་མུག་གི་མེ་ལྕེ་འབར་བ་ཞི་བར་མི་བྱེད། 
མ་རིག་པའི་མུན་པ་མི་སེལ། 
སྲིད་པའི་རྒྱ་མཚོ་མི་སྐེམས་ཞེས་བྱ་བའི་ཚིག་རྣམས་དང་གོ་རིམས་བཞིན་ཏེ། 
དེའི་ཀུན་འབྱུང་བ་ཡོངས་སུ་སྟོན་ཏོ། 
།ཞི་བའི་ཕྱོགས་སུ་ཕྱིན་པར་བྱེད་པ་སྟོབས་བཅུའི་དེད་དཔོན་ཡོངས་སུ་མི་ཚོལ་ཞེས་བྱ་བའི་ཚིག་གིས་ནི་དེ་འགོག་པ་དང་བྲལ་བའོ། 
།བདུད་ཀྱི་ཐིབས་པོ་ཞེས་བྱ་བའི་ཕྱིར་རྒོལ་བའི་ལམ་དུ་འགྲོ་བའི་ཚིག་གིས་ནི་ལམ་དང་བྲལ་བའོ། 
།རྣམ་པར་རྟོག་པ་རྣམ་པ་སྣ་ཚོགས་ཀྱི་ཆུ་སྲིན་འཛིན་ཁྲིས་[^1615K]དཀྲུགས་པས་ཞེས་བྱ་བ་ལ་ཁམས་གསུམ་པའི་སེམས་དང་སེམས་ལས་བྱུང་བའི་མཚན་ཉིད་ནི་རྣམ་པར་རྟོག་པ་ཡིན་པར་རིག་པར་བྱའོ། 
།འདི་མན་ཆད་ནི་བྱམས་པ་ཆེན་པོའི་སྣང་བ་[^1616K]ཇི་ལྟར་འབྱུང་བ་དེ་རབ་ཏུ་སྟོན་ཏེ། 
གང་གི་ཕྱིར་སེམས་ཅན་དེ་ལྟར་སྡུག་བསྔལ་གྱིས་ཉམ་ཐག་པ་མགོན་མེད་པ། 
དཔུང་གཉེན་མེད་པ། 
སྐྱབས་མེད་པ། 
གནས་མེད་པ། 
གཞི་མེད་པ། 
རྟེན་མེད་པ། 
ལོང་པར་གྱུར་པ། 
མ་རིག་པའི་སྒོ་ངའི་སྦུབས་དང་། 
སྤྲིས[་པྲིས་]ཡོག་པ་མུན་པས་ཟིལ་གྱིས་གནོན་པ་དེ་དག་གི་དོན་དུ་གཅིག་པུ་གཉིས་སུ་མེད་པར་གྱུར་ནས་བསོད་ནམས་དང་ཡེ་ཤེས་ཀྱི་ཚོགས་བསག་པར་[^1617K]བྱ་བ་རྣམས་ཇི་ལྟ་བུས་སེམས་ཅན་དེ་དག་ཤིན་ཏུ་རྣམ་པ་དག་པ་ཐོབ་པར་[^1618K]འགྱུར་བ་ནས། 
སྟོབས་བཅུའི་སྟོབས་ཀྱི་ཡེ་ཤེས་ཆགས་པ་མེད་པའི་བར་གྱི་མཐའ་[^1619K]ཐུག་པ་ཐོབ་པར་འགྱུར་བ་རྣམ་པ་དེ་ལྟ་བུའི་བསོད་ནམས་དང་ཡེ་ཤེས་ཀྱི་ཚོགས་བསག་པར་[^1620K]བྱའོ་སྙམ་མོ་ཞེས་གསུངས་སོ། 
།དེ་ལ་དེ་ལྟར་སྡུག་བསྔལ་གྱིས་ཉམ་ཐག་ཅེས་བྱ་བ་ནི་ཇི་སྐད་སྨོས་པའོ། 
།མགོན་མེད་པ་ཞེས་བྱ་བ་ནི་དེ་ལས་ཡོངས་སུ་ཐར་བར་བྱེད་པ་[^1621K]མེད་པའི་ཕྱིར་རོ། 
།མགོན་མེད་པ་དེ་ཡང་སྡུག་བསྔལ་བར་གྱུར་པ་དང་མ་གྱུར་པ་ལ་དཔུང་གཉེན་མེད་པ། 
སྐྱབས་མེད་པ་གཉིས་སུ་རིག་པར་བྱའོ། 
།སྐྱེས་བུ་དམ་པ་ལ་བརྟེན་པ་དང་བྲལ་བའི་ཕྱིར་གནས་མེད་པའོ། 
།དམ་པའི་ཆོས་མཉན་པ་དང་བྲལ་བའི་ཕྱིར་གཞི་མེད་པའོ། 
།ཚུལ་བཞིན་ཡིད་ལ་བྱེད་པ་དང་བྲལ་བའི་ཕྱིར་རྟེན་མེད་པའོ། 
།ཡང་དག་པའི་ལྟ་བ་དང་བྲལ་བའི་ཕྱིར་ལོང་བར་གྱུར་པའོ། 
།དེ་དག་གི་མི་མཐུན་པའི་ཕྱོགས་གཉུག་མ་དང་། 
གློ་བུར་བའི་ཚུལ་བཞིན་མ་ཡིན་པ་ཡིད་ལ་བྱེད་པ་དང་། 
དམ་པའི་ཆོས་མ་ཡིན་པ་ཉན་པ་དག་དང་ལྡན་པས། 
མ་རིག་པའི་སྒོ་ངའི་སྦུབས་དང་། 
པྲིས་ཡོག་པ་མུན་པས་ཟིལ་གྱིས་ནོན་པ་དེ་དག་གི་དོན་དུ་ཞེས་བྱའོ། 
།གཅིག་པུ་གཉིས་སུ་མེད་ཅེས་རྒྱ་ཆེར་འབྱུང་བ་ནི་རྩོལ་བའི་ཁྱད་པར་དེ་སྟོན་ཏོ། 
།བསོད་ནམས་དང་ཡེ་ཤེས་ཀྱི་ཚོགས་བསགས་པ་ཞེས་བྱ་བ་ནི་མངོན་པར་མཐོ་བ་དང་། 
ངེས་པར་ལེགས་པའི་རྒྱུ་བསྟན་པའི་ཕྱིར་རོ། 
།ཤིན་ཏུ་རྣམ་པར་དག་པ་ཞེས་བྱ་བ་ནི་འཇིག་རྟེན་པའི་རྣམ་པར་དག་པ་ལས་ཁྱད་པར་དུ་བྱ་བའི་ཕྱིར་རོ། 
།སྟོབས་བཅུའི་སྟོབས་ཞེས་བྱ་བ་ནི་དེའི་དགྲས་[^1622K]བདུད་ཕམ་པའི་ཕྱིར་རོ། 
།ཡེ་ཤེས་ཆགས་པ་མེད་པའི་མཐར་ཐུག་པ་ཞེས་བྱ་བ་ནི་ཉན་ཐོས་ཀྱི་རྣམ་པར་དག་པ་ལས་ཁྱད་པར་དུ་བྱ་བའི་ཕྱིར་རོ། 
།དེ་དེ་ལྟར་ཤིན་ཏུ་བརྟགས་པའི་ཡེ་ཤེས་པས་མངོན་པར་སྒྲུབ་པའི་[^1623K]བློས་སྦྱིན་པ་དང་། 
སྙན་པར་སྨྲ་བ་དང་། 
དོན་སྤྱོད་པ་[^1624K]དང་། 
དོན་མཐུན་པ་དང་དགེ་བའི་རྩ་བ་གང་ཅི་རྩོམ་ཡང་དེ་དག་ཀུན་སེམས་ཅན་ཐམས་ཅད་ཡོངས་སུ་བསྐྱབ་པའི་ཕྱིར། 
རྩོམ་ཞེས་བྱ་བ་རྒྱ་ཆེར་[^1625K]འབྱུང་བ་དེ་ལ་ཤིན་ཏུ་བརྟགས་པ་[^1626K]ཤེས་པས་མངོན་པར་སྒྲུབ་པ་[^1627K]ཞེས་བྱ་བ་ནི་ཤིན་ཏུ་སོ་སོར་བརྟགས་པའི་ཤེས་པས་དབང་བྱས་པའི་ཕྱིར་རོ། 
།སེམས་ཅན་ཐམས་ཅད་ཡོངས་སུ་བསྐྱབ་པ་ཞེས་བྱ་བ་ནི་སྡུག་བསྔལ་ལས་མངོན་པར་གདོན་པའི་ཕྱིར་རོ། 
།ཡོངས་སུ་བསྐྱབ་པ་དེ་ཡང་རྣམ་པ་དགུར་རིག་པར་བྱ་སྟེ། 
མི་དགེ་བ་ལ་གནས་པ་རྣམས་དགེ་བ་ལ་དགོད་པར་འདོད་པ་ནི། 
གང་གི་ཕྱིར་སེམས་ཅན་ཐམས་ཅད་ལ་ཕན་པར་འདོད་པ་ཞེས་གསུངས་པའོ། 
།དགེ་བ་ལ་གནས་པ་རྣམས་དེའི་འབྲས་བུ་ཐོབ་པར་འདོད་པ་ནི་གང་གི་ཕྱིར་སེམས་ཅན་ཐམས་ཅད་ལ་བདེ་བར་འདོད་པ་ཞེས་གསུངས་པའོ། 
།ཕོངས་པ་རྣམས་ལ་ཡོ་བྱད་ཀྱིས་སྡུད་པ་ནི་གང་གི་ཕྱིར་སེམས་ཅན་ཐམས་ཅད་ལ་སྙིང་བརྩེ་བ་ཞེས་[^1628K]གསུངས་པའོ། 
།ནད་དང་གཞན་གྱིས་གཏང་བའི་ནད་དང་། 
འདྲེས་པ་རྣམས་ལ་དེ་ཞི་བར་བྱ་བ་ནི་གང་གི་ཕྱིར་སེམས་ཅན་ཐམས་ཅད་ལ་བརྩེ་བ་མེད་པ་ཞེས་གསུངས་པའོ། 
།འཁོར་བར་བཅིངས་པ་རྣམས་དེ་ལས་ཐར་བར་བྱ་བ་ནི་གང་གི་ཕྱིར་སེམས་ཅན་ཐམས་ཅད་ཡོངས་སུ་དགྲོལ་བ་ཞེས་གསུངས་པ་[^1629K]རྣམ་པ་བཞི་སྟེ། 
མུ་སྟེགས་ཅན་རྣམས་དམ་པའི་ཆོས་ལ་གཟུད་པ་ནི་གང་གི་ཕྱིར་སེམས་ཅན་ཐམས་ཅད་གྲང་བ་[^1630K]ཞེས་གསུངས་པའོ། 
།དོགས་པ་ཅན་རྣམས་ངེས་པ་བསྐྱེད་པ་ནི་གང་གི་ཕྱིར་སེམས་ཅན་ཐམས་ཅད་དད་པར་བྱ་བ་ཞེས་གསུངས་པའོ། 
།དོགས་པ་མེད་པ་རྣམས་བསླབ་པ་གསུམ་ལ་གཟུད་པ་ནི་གང་གི་ཕྱིར། 
སེམས་ཅན་ཐམས་ཅད་གདུལ་བ་ཞེས་གསུངས་པའོ། 
།དེར་བཙུད་པ་རྣམས་མྱ་ངན་ལས་འདས་པ་རྣམ་པ་གཉིས་ཐོབ་པར་བྱ་བ་ནི་གང་གི་ཕྱིར་སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་པའི་ཕྱིར་རྩོམ་སྟེ་ཞེས་གསུངས་པའོ། 
།དེ་ལ་སྡུག་བསྔལ་ལས་ཡོངས་སུ་བསྐྱབ་པའི་ཚིག་དགུ་པོ་དེ་དག་ལས། 
དང་པོ་གཉིས་ནི་ཚེ་རབས་གཞན་གྱི་དོན་ཏོ། 
།ལྷག་མ་རྣམས་ནི་ཚེ་འདིའི་དོན་ཏོ། 
།འདི་མན་ཆད་ནི་མི་གནས་པའི་ལམ་སྒྲུབ་པའི་ཁྱད་པར་གྱི་འབྲས་བུ་སྟེ། 
ཡོན་ཏན་ཡོངས་སུ་འཛིན་པའི་ཁྱད་པར་རྣམ་པར་གཞག་པ་དང་། 
སྒྲུབ་པའི་ཁྱད་པར་རྣམ་པར་གཞག་པ་དང་། 
སེམས་ཅན་ཡོངས་སུ་སྨིན་པར་བྱེད་པ་རྣམ་པར་གཞག་པ་དང་། 
དེ་དང་མཐུན་པར་འཇིག་རྟེན་པའི་ཤེས་པ་མངོན་པར་སྒྲུབ་པའི་[^1631K]ཁྱད་པར་རྣམ་པར་གཞག་པ་རྣམ་པ་བཞིར་རིག་པར་བྱའོ། 
།དེ་ལ་ཡོན་ཏན་ཡོངས་སུ་འཛིན་པའི་ཁྱད་པར་ནི་ཐོས་པ་དང་། 
ཚུལ་ཁྲིམས་དང་ཤེས་པ་ཡོངས་སུ་འཛིན་པའི་ཁྱད་པར་རིག་པར་བྱའོ། 
།ཐོས་པ་ཡོངས་སུ་འཛིན་པའི་ཁྱད་པར་ནི་ཐོས་པ་དང་། 
བསམས་པ་དང་བསྒོམས་པ་ལས་བྱུང་བའི་ཤེས་རབ་ཁྱད་པར་ཅན་ནོ། 
།ཤེས་རབ་ཀྱི་ཁྱད་པར་དེ་ཡང་ཇི་ལྟར་ཡོངས་སུ་བསྟན་ཞེ་ན། 
གང་གི་ཕྱིར་བྱང་ཆུབ་སེམས་དཔའི་ས་ལྔ་པ་ཤིན་ཏུ་སྦྱང་དཀའ་བ་འདི་ལ་གནས་པའི་བྱང་ཆུབ་སེམས་དཔའ་དེ་ནི་དེ་བས་ཀྱང་ཤས་ཆེར་བརྗེད་པར་མི་འགྱུར་བའི་ཆོས་ཉིད་ཀྱིས་[^1632K]དྲན་པ་དང་ལྡན་པ་ཡིན། 
ཤིན་ཏུ་ངེས་པའི་ཤེས་པས་བློ་གྲོས་དང་ལྡན་པ་ཡིན། 
མདོའི་ཚུལ་དགོངས་ཏེ་གསུངས་པ་ཁོང་དུ་ཆུད་པར་རྟོགས་པ་[^1633K]དང་ལྡན་པ་ཡིན་ཞེས་གསུངས་པའོ། 
།དེ་ལ་དྲན་པ་དང་ལྡན་པ་ནི་ཐོས་པ་ལས་བྱུང་བའི་ཤེས་རབ་ཁྱད་པར་དུ་འཕགས་སོ། 
།བློ་གྲོས་དང་ལྡན་པས་ནི་བསམས་པ་ལས་བྱུང་བའི་ཤེས་རབ་བོ། 
།རྟོགས་པ་[^1634K]དང་ལྡན་པས་ནི་བསྒོམས་པ་ལས་བྱུང་བའི་ཤེས་རབ་བོ། 
།རྣམ་གྲངས་གཞན་དུན་དྲན་པ་དང་ལྡན་པས་ནི་ཐོས་པ་འཛིན་པ་ཁྱད་པར་དུ་འཕགས། 
བློ་གྲོས་དང་ལྡན་པས་ནི་ཆོས་ཉིད་ཟབ་མོ་ཁྱད་པར་དུ་འཕགས། 
རྟོགས་པ་དང་ལྡན་པས་ནི་དགོངས་པ་ཟབ་མོ་ཁྱད་པར་དུ་འཕགས་ཏེ། 
ཚིག་འདི་དག་གོ་རིམས་བཞིན་ནོ། 
།འདི་ནི་ཆོས་ལ་མཁས་པ་དང་། 
དོན་ལ་མཁས་པ་མདོར་བསྡུས་པ་ཡིན་ནོ། 
།ཚུལ་ཁྲིམས་ཡོངས་སུ་འཛིན་པའི་ཁྱད་པར་ནི་བཟོད་པ་དང་དེས[ངེས]་པའི་ཁྱད་པར་དང་། 
ཚུལ་ཁྲིམས་ལས་མི་འདའ་བའི་ཁྱད་པར་དང་རྣམ་པ་གཉིས་སུ་རིག་པར་བྱ་སྟེ། 
གང་གི་ཕྱིར་བདག་དང་གཞན་རྗེས་སུ་བསྲུངས་པས་[^1635K]ངོ་ཚ་ཤེས་པ་དང་ལྡན་པ་ཡིན། 
[སྡོམ]སྔོམ་པའི་ཆོ་ག་མི་འདོར་བས་བརྟུན་པ་དང་ལྡན་པ་ཡིན་ཞེས་གསུངས་པའོ། 
།ཤེས་པ་ཡོངས་སུ་འཛིན་པའི་ཁྱད་པར་ནི་རྣམ་པ་ལྔས་ཡོངས་སུ་འཛིན་པའི་ཁྱད་པར་ཏེ། 
ཤེས་པ་རྣམ་པ་ལྔ་ལ་རྒྱུ་མེད་པ་དང་། 
མི་འདྲ་བ་རྒྱུར་ལྟ་བའི་གཉེན་པོར་རྟེན་ཅིང་འབྲེལ་པར་འབྱུང་བ་ཤེས་པ་ནི། 
གནས་དང་གནས་མ་ཡིན་པ་ལ་མཁས་པས་རྣམ་པར་དཔྱད་པས་བློ་དང་ལྡན་པ་ཡིན་ཞེས་གསུངས་པའོ། 
།བདུད་ཀྱི་ལས་ཀྱི་གཉེན་པོར་རྟོག་པའི་[^1636K]ཤེས་པ་ནི། 
གང་གི་ཕྱིར་གཞན་གྱིས་མི་བཀྲི་བའི་ཤེས་པ་དང་ལྡན་པ་ཡིན་ནོ་ཞེས་གསུངས་པའོ། 
།ནག་པོ་བསྟེན་པའི་[^1637K]གཉེན་པོར་ལྷད་བཅུག་པ་ཤེས་ཤིང་། 
དོན་གྱི་ཚིག་དང་། 
དོན་མ་ཡིན་པའི་ཚིག་དང། 
འདྲེས་པའི་ཚིག་ལ་མཁས་པ་ནི་གང་གི་ཕྱིར་དོན་དང་དོན་མ་ཡིན་པ་དང་འདྲེས་པའི་ཚིག་ལ་མཁས་པས་ཤེས་རབ་དང་ལྡན་པ་ཡིན་ཞེས་གསུངས་པའོ། 
།སྐྱབས་ངན་པ་བསྒྲུབ་པའི་[^1638K]གཉེན་པོར་[^1639K]མཐུ་ཤེས་པ་ནི་གང་གི་ཕྱིར། 
བསྒོམ་པ་སྒྲུབ་པ་ལ་མཁས་པས་མངོན་པར་ཤེས་པ་མངོན་པར་སྒྲུབ་པ་ཐོབ་པ་ཡིན་ཞེས་གསུངས་པའོ། 
།བསྡུ་བའི་དངོས་པོ་ལ་མཁས་པས་སེམས་ཅན་ཡོངས་སུ་སྨིན་པར་བྱ་བ་ཤེས་པ་ནི། 
གང་གི་ཕྱིར་འཇིག་རྟེན་དང་མཐུན་པར་འཇུག་པས་ཐབས་ལ་མཁས་པ་ཡིན་ཞེས་གསུངས་པའོ། 
།དེ་ལ་སྒྲུབ་པའི་ཁྱད་པར་ནི་སྒྲུབ་པ་[^1640K]རྣམ་པ་བཅུའི་ཁྱད་པར་དུ་རིག་པར་བྱ་སྟེ། 
སྒྲུབ་པ་རྣམ་པ་བཅུ་ལ་མངོན་པར་མཐོ་བའི་རྒྱུ་སྒྲུབ་པ་ནི་གང་གི་ཕྱིར་བསོད་ནམས་ཀྱི་ཚོགས་བསགས་པས་ངོམས་མི་ཤེས་པ་ཡིན་ཞེས་གསུངས་པའོ། 
།ངེས་པར་ལེགས་པའི་རྒྱུ་སྒྲུབ་པ་ནི་གང་གི་ཕྱིར་ཡེ་ཤེས་ཀྱི་ཚོགས་ཡོངས་སུ་ཚོལ་བས་བརྩོན་འགྲུས་རྒྱུན་མི་འཆད་པ་ཡིན་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པས་ཡོངས་སུ་མི་སྐྱོ་བར་སྒྲུབ་པ་ནི་གང་གི་ཕྱིར་བྱམས་པ་དང་སྙིང་རྗེ་ཆེན་པོའི་ཚོགས་བསགས་པས་ཡོངས་སུ་མི་སྐྱོ་བའི་བསམ་པ་དང་ལྡན་པ་ཡིན་ནོ་ཞེས་གསུངས་པའོ། 
།སངས་རྒྱས་ཀྱི་ཆོས་མངོན་པར་བསྒྲུབ་པ་སྒྲུབ་པ་ནི་གང་གི་ཕྱིར་དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་ཡོངས་སུ་ཚོལ་བས་སྙོམ་[^1641K]ལས་མེད་པར་ཡོངས་སུ་ཚོལ་བ་ལ་བརྩོན་པ་ཡིན་ཞེས་གསུངས་པའོ། 
།ཞིང་ཡོངས་སུ་དག་པར་བྱ་བ་མངོན་པར་བསྒྲུབ་པ་སྒྲུབ་པ་[^1642K]ནི་གང་གི་ཕྱིར་སངས་རྒྱས་ཀྱི་ཞིང་གི་རྒྱན་རྣམ་པར་སྒྲུབ་པ་མངོན་པར་སྒྲུབས་པས་[^1643K]ལེགས་པར་མངོན་པར་བསྒྲུབ་པའི་[^1644K]ཡིད་ལ་བྱེད་པ་དང་ལྡན་པ་ཡིན་ཞེས་གསུངས་པའོ། 
།དེའི་རྒྱན་ནི་ཀུན་ནས་ཉོན་མོངས་པ་མེད་པའི་དངོས་པོ་དང་། 
ཡེ་ཤེས་གྱི་ཁྱད་ཞུགས་པ་ཐོབ་པའི་སེམས་ཅན་གྱི་གནས་དང་། 
སངས་རྒྱས་ཀྱི་ཆོས་རྣམས་ཀྱིས་[^1645K]སྤུད་པའོ། 
།སངས་རྒྱས་ཀྱི་ཆོས་ལ་གནས་པ་མངོན་པར་བསྒྲུབ་པ་[^1646K]སྒྲུབ་པ་ནི་གང་གི་ཕྱིར་མཚན་དང་དཔེ་བྱད་བཟང་པོ་ཡང་དག་པར་བསྒྲུབས་པས་[^1647K]དགེ་བ་སྣ་ཚོགས་བྱ་བ་ལ་བརྩོན་པ་ཡིན་ཞེས་གསུངས་པའོ། 
།སངས་རྒྱས་ཀྱི་ཆོས་ལ་གནས་པར་བྱ་བ་མངོན་པར་བསྒྲུབ་པ་སྒྲུབ་པ་ནི་གང་གི་ཕྱིར་དེ་བཞིན་གཤེགས་པའི་སྐུ་དང་། 
གསུང་དང་ཐུགས་ཀྱི་རྒྱན་ཡོངས་སུ་ཚོལ་བས་རྟག་ཏུ་རྒྱུན་མི་འཆད་པར་ཤིན་ཏུ་མངོན་པར་བརྩོན་པ་ཡིན་[^1648K]ཞེས་གསུངས་པའོ། 
།ཆོས་ལ་གུས་པའི་སྒྲུབ་པ་ནི་གང་གི་ཕྱིར་བྱང་ཆུབ་སེམས་དཔའ་དང་ཆོས་སྨྲ་བ་ཐམས་ཅད་ལ་རིམ་གྲོ་བྱེད་པས་བསྙེན་བཀུར་དང་སྲི་ཞུ་ཆེན་པོའི་ངང་ཚུལ་ཅན་ཡིན་ཞེས་གསུངས་པའོ། 
།ཆེད་དུ་བསམ་སྟེ་[^1649K]སྲིད་པ་ཡོངས་སུ་འཛིན་པའི་སྒྲུབ་པ་ནི་གང་གི་ཕྱིར་ཐབས་ལ་མཁས་པ་ཆེན་པོས་འཇིག་རྟེན་དུ་མཚམས་སྦྱོར་བར་འཇུག་པས་སྨོན་ལམ་ཤིན་ཏུ་བཏབ་པའི་སེམས་དང་ལྡན་པ་ཡིན་ཞེས་གསུངས་པའོ། 
།ཐེག་པ་ཆུང་ངུས་རྣམ་པར་གཡེངས་པ་[^1650K]མེད་པའི་སྒྲུབ་པ་[^1651K]ནི་གང་གི་ཕྱིར་སེམས་ཅན་ཐམས་ཅད་ཡོངས་སུ་སྨིན་པར་བྱེད་པ་ལ་བརྩོན་པས་ཉིན་[^1652K]མཚན་དུ་སེམས་ཅན་[^1653K]གཞན་ཡོངས་སུ་སྤངས་པ་ཡིན་ཏེ་ཞེས་གསུངས་པའོ། 
།དེ་ལ་བསྡུ་བའི་དངོས་པོ་བཞི་པོ་དག་[^1654K]གིས་སེམས་ཅན་ཡོངས་སུ་སྨིན་པར་བྱེད་པའི་ཁྱད་པར་ནི་གང་གི་ཕྱིར་དེ་དེ་ལྟར་མངོན་པར་བརྩོན་པས་སྦྱིན་པས་ཀྱང་སེམས་ཅན་རྣམས་ཡོངས་སུ་སྨིན་པར་བྱེད་དོ། 
།སྙན་པར་སྨྲ་བ་དང་། 
དོན་སྤྱོད་པ་[^1655K]དང་དོན་མཐུན་པ་ཞེས་གསུངས་པའོ། 
།རང་གི་རིགས་[^1656K]ལ་ཆགས་པ་རྣམས་ལ་སྤྲུལ་པ་རྣམས་ཀྱིས་སྐལ་བ་འདྲ་བར་མཐུན་པར་འཇུག་པ་ནི། 
གང་གི་ཕྱིར་གཟུགས་ཀྱི་ལུས་ཀུན་དུ་བསྟན་པ་ཞེས་གསུངས་པའོ། 
།ཐེ་ཚོམ་ཟ་བ་རྣམས་ལ་རིགས་པ་ཡོངས་སུ་བརྗོད་པ་ནི་གང་གི་ཕྱིར་ཆོས་བཤད་པ་ཞེས་གསུངས་པའོ། 
།བྱང་ཆུབ་ལ་ཐབས་འཁྲུལ་པ་རྣམས་ལ་ནི་གང་གི་ཕྱིར། 
བྱང་ཆུབ་སེམས་དཔའི་སྤྱོད་པ་བརྗོད་པ་ཞེས་གསུངས་པའོ། 
།ཐེག་པ་ཆེན་པོས་ཡོངས་སུ་སྐྱོ་བ་རྣམས་ནི་གང་གི་ཕྱིར་དེ་བཞིན་གཤེགས་པའི་ཆེ་བ་ཉིད་སྨོས་པ་ཞེས་གསུངས་པའོ། 
།འཁོར་བ་ལ་མངོན་པར་དགའ་བ་རྣམས་ལ་ནི་གང་གི་ཕྱིར་འཁོར་བའི་ཉེས་པ་བསྟན་པ་ཞེས་གསུངས་པའོ། 
།ཐེག་པ་ཆེན་པོ་ལ་མི་འཇུག་པ་རྣམས་ལ་ནི་གང་གི་ཕྱིར། 
སངས་རྒྱས་ཀྱི་ཡེ་ཤེས་ཀྱི་ཕན་ཡོན་ཡོངས་སུ་བསྙད་པ་ཞེས་གསུངས་པའོ། 
།བློ་ཆུང་བ་མཐུ་ལ་མོས་པ་རྣམས་ལ་གཅིག་ཏུ་གྱུར་ནས་ཀྱང་རྣམ་པ་དུ་མར་འགྱུར་ཞེས་བྱ་བ་ལ་སོགས་པ་རྫུ་འཕྲུལ་གྱི་རྣམ་པར་འཕྲུལ་པ་ཆེན་པོ་མངོན་པར་བསྒྲུབས་པས[^1657K]། 
ཉེ་བར་[^1658K]སྤྱད་པ་སྣ་ཚོགས་ཀྱི་བྱ་བ་སྦྱོར་བ་ནི་གང་གི་ཕྱིར་རྫུ་འཕྲུལ་གྱི་རྣམ་པར་འཕྲུལ་པ་ཆེན་པོ་མངོན་པར་བསྒྲུབས་པས་[^1659K]ཉེ་བར་སྤྱད་པའི་བྱ་བ་ལ་སྦྱོར་བ་རྣམས་ཀྱིས་ཀྱང་སེམས་ཅན་རྣམས་ཡོངས་སུ་སྨིན་པར་བྱེད་དོ་ཞེས་གསུངས་པའོ། 
།དེ་དེ་ལྟར་སེམས་ཅན་ཡོངས་སུ་སྨིན་པར་བྱ་བ་ལ་མངོན་པར་བརྩོན་པས་[^1660K]ཞེས་བྱ་བ་ནི་ཇི་སྐད་དུ་བསྟན་པ་དེའོ། 
།སངས་རྒྱས་ཀྱི་ཡེ་ཤེས་ཀྱི་རྗེས་སུ་སོང་བའི་སེམས་ཀྱི་རྒྱུད་དང་ལྡན་ཞིང་ཞེས་བྱ་བ་ནི་སངས་རྒྱས་ཀྱི་ཡེ་ཤེས་ཡོངས་སུ་སྨིན་པར་བྱེད་[^1661K]ནུས་པའི་ཁྱད་པར་འདོད་པའི་ཕྱིར་རོ། 
།དགེ་བའི་རྩ་བ་ལ་སྦྱོར་བ་[^1662K]ཕྱིར་མི་ལྡོག་པ་ཡིན་ཏེ་ཞེས་བྱ་བ་ནི་ཡོན་ཏན་གང་དག་ལ་ཞུགས་པའོ། 
།ཁྱད་པར་ཅན་གྱི་ཆོས་ཡོངས་སུ་བཙལ་བ་ལ་མངོན་པར་བརྩོན་པས་ཞེས་བྱ་བ་ནི་ཁྱད་པར་དེ་འདོད་པའི་ཕྱིར་རོ། 
།འདི་མན་ཆད་ནི་སེམས་ཅན་ཡོངས་སུ་སྨིན་པར་བྱེད་པ་དང་། 
མཐུན་པ་འཇིག་རྟེན་པའི་ཤེས་པ་མངོན་པར་སྒྲུབ་པའི་ཁྱད་པར་དུ་རིག་པར་བྱ་སྟེ། 
གནོད་པ་དང་ཉེ་བའི་ཉོན་མོངས་པའི་གཉེན་པོར་གང་གི་ཕྱིར་དེ་སེམས་ཅན་ལ་ཕན་པར་བྱ་བའི་ཕྱིར། 
འཇིག་རྟེན་ནི་ཡི་གེ་དང་། 
བསྟན་བཅོས་དང་། 
རྒྱ་དང་། 
རྩིས་དང་། 
ཤོད་ཐབས་ལ་སོགས་པ་གང་དག་ཡོད་པ་དེ་དག་མངོན་པར་བསྒྲུབ་བོ་[^1663K]ཞེས་གསུངས་པ་སྟེ། 
དེ་ལ་ཡི་གེ་ལ་སོགས་པ་ནི་གནོད་པ་རྣམ་པ་བཞིའི་གཉེན་པོར་མངོན་པར་བསྒྲུབ་[^1664K]སྟེ། 
གནོད་པ་རྣམ་པ་བཞི་ལ་དོན་དང་བྱ་བ་བརྗེད་པའི་[^1665K]གནོད་པ་སྟེ། 
བྱིན་པ་དང་བླངས་པ་སྟེ། 
[^1666K]གཞག་པ་དང་ཐོས་པ་དང་། 
བསམ་པའི་དོན་དང་། 
བྱས་པ་དང་། 
མ་བྱས་པ་དང་། 
བྱ་བ་དང་བྱ་བ་མ་ཡིན་པའི་ཕྱིར་དེའི་གཉེན་པོར་ཡི་གེའོ། 
།ལྟ་བ་ངན་པ་དང་བློ་ཆུང་བའི་གནོད་པ་དེ་གཉིས་གཏན་ཚིགས་དང་། 
སྒྲའི་བསྟན་བཅོས་གཉིས་ཀྱིས་གསལ་བའི་[^1667K]ཕྱིར་བསྟན་བཅོས་སོ། 
།ཡོངས་སུ་བླངས་པའི་ནོར་མ་སྦས་པ་དེའི་གཉེན་པོར་རྒྱའོ། 
།འདུ་བ་དང་འགོད་པ་ལ་རྨོངས་པ་[^1668K]དེའི་གཉེན་པོར་རྩིས་དང་ཤོད་ཐབས་ཏེ། 
དེ་ལ་རྩིས་ནི་གཉིས་གཉིས་བཞི་ཞེས་བྱ་བ་ལ་སོགས་པའོ། 
།ཤོད་ཐབས་ནི་གཞག་པའོ། 
།ནོར་བསྒྱུར་བའི་དཔྱད་ནི་དབུལ་བའི་གནོད་པའི་གཉེན་པོའོ། 
།གསོ་བའི་དཔྱད་རྣམས་ནི་ཁམས་མི་མཉམ་པ་དང་། 
སེམས་ཅན་དང་། 
དུག་དང་། 
རྒྱུ་ལས་བྱུང་བའི་ནད་ཀྱི་གནོད་པའི་གཉེན་པོ་སྟེ། 
[^1669K]གང་གི་ཕྱིར་ནོར་བསྒྱུར་བའི་དཔྱད་དང་། 
གསོ་བའི་དཔྱད་སྐེམ་པ་[^1670K]དང་། 
བརྗེད་བྱེད་དང་། 
འབྱུང་པོའི་གདོན་བསལ་བ་དང་། 
དུག་དང་། 
རོ་ལངས་ཀྱི་སྦྱོར་བ་བསལ་བ་ཞེས་གསུངས་པའོ། 
།དེ་ལ་སྐེམ་པ་དང་བརྗེད་བྱེད་ནི་ཁམས་མི་མཉམ་པའི་གནོད་པའོ། 
།འབྱུང་པོའི་གདོན་ནི་སེམས་ཅན་གྱི་གནོད་པའོ། 
།དུག་སྦྱོར་བ་ནི་དུག་གི་གནོད་པའོ། 
།རྒྱུ་ལས་བྱུང་བའི་གནད་ཀྱི་གནོད་པ་ནི་རོ་ལངས་ཀྱི་སྦྱོར་བའོ། 
།སྙན་དངགས་[^1671K]དང་། 
གར་ཐབས་དང་། 
གཏམ་རྒྱུད་དང་། 
རོལ་མོ་དང་སྔོན་བྱུང་བས་[^1672K]རབ་ཏུ་དགའ་བར་བྱ་བ་ནི་ཡིད་མི་བདེ་བའི་གནོད་པའི་གཉེན་པོའོ། 
།གྲོང་དང་གྲོང་ཁྱེར་དང་། 
སྐྱེད་མོས་ཚལ་དང་། 
འབབ་ཆུ་དང་། 
མཚོ་དང་། 
མཚེའུ་དང་། 
རྫིང་དང་། 
མེ་ཏོག་དང་། 
འབྲས་བུ་དང་། 
སྨན་དང་ནགས་ཚལ་མངོན་པར་སྒྲུབ་པ་ནི་གནས་ལ་མངོན་པར་མི་དགའ་བའི་གནོད་པའི་གཉེན་པོའོ། 
།གསེར་དང་། 
དངུལ་དང་། 
ནོར་བུ་དང་། 
མུ་ཏིག་དང་། 
བཻ་ཌཱུརྱ་དང་། 
དྷ་ཀ་ཤི་ལ་དང་། 
བྱི་རུ་དང་། 
རིན་པོ་ཆེའི་འབྱུང་ཁུངས་[^1673K]བསྟན་པ་ནི་གསད་པ་[^1674K]དང་། 
བཅིང་བ་དང་ཆད་པ་ལ་སོགས་པའི་གནོད་པའི་གཉེན་པོའོ། 
།ཟླ་བ་དང་། 
ཉི་མ་དང། 
གཟའ་དང་། 
སྐར་མ་དང་། 
རྒྱུ་སྐར་དང་། 
ས་གཡོ་བ་དང་། 
གཅན་གཟན་[^1675K]གྱི་ལ་ཉེ་དང་། 
བྱའི་ལ་ཉེ་དང་། 
རྨི་ལྟས་ཀྱི་ལྟས་སྟོན་པ་ཤེས་པ་དང་། 
ཡན་ལག་དང་ཉིང་ལག་ཐམས་ཅད་ཀྱི་མཚན་དང་སྤྱོད་ཚུལ་[^1676K]གྱི་སྦྱོར་བ་ནི་མཐོང་བ་དང་། 
རྣམ་པར་སྨིན་པས་ཐོབ་པའི་ཡན་ལག་གི་ཉེས་པ་ལས་གྱུར་པའི་རྣམ་པར་འཚེ་བའི་གནོད་པའི་གཉེན་པོའོ། 
།ཟླ་བ་ལ་སོགས་པ་རྨི་ལམ་ཡན་ཆད་དང་། 
གཟའ་ལ་སོགས་པའི་ལྟས་མཐོང་བས་མི་འདོད་པ་དང་། 
འདོད་པའི་ལས་ཀྱི་འབྲས་བུ་ཤེས་པར་འགྱུར་བའི་ཕྱིར་རོ། 
།ཡན་ལག་དང་ཉིང་ལག་ཐམས་ཅད་ཀྱི་མཚན་གྱིས་ཀྱང་མི་འདོད་པ་དང་། 
འདོད་པའི་འབྲས་བུ་ཤེས་པའི་ཕྱིར་རོ། 
།སྡོམ་པའི་མཆོག་དང་གནས་པ་དང་། 
བསམ་གཏན་དང་། 
མངོན་པར་ཤེས་པ་དང[^1677K]། 
ཚད་མེད་པ་དང་གཟུགས་མེད་པའི་གནས་རྣམས་ནི་ཉེ་བའི་ཉོན་མོངས་པ་ལྔའི་གཉེན་པོ་སྟེ། 
ཉེ་བའི་ཉོན་མོངས་པ་རྣམ་པ་ལྔ་ནི། 
འཆལ་པའི་ཚུལ་ཁྲིམས་ཉེ་བའི་ཉོན་མོངས་པ་དང་། 
འདོད་པ་ལ་འདོད་ཆགས་ཉེ་བའི་ཉོན་མོངས་པ་དང་། 
སྐྱབས་ངན་པ་ཉེ་བའི་ཉོན་མོངས་པ་དང་། 
ལོག་པའི་བསོད་ནམས་ལ་སྦྱོར་བ་ཉེ་བའི་ཉོན་མོངས་པ་དང་། 
ལོག་པའི་ཐར་པ་ལ་སྦྱོར་བ་ཉེ་བའི་ཉོན་མོངས་པའོ། 
།འཇིག་རྟེན་པའི་ཤེས་པ་མངོན་པར་སྒྲུབ་པ་དེ་ཡང་རྒྱུ་བཞི་དང་ལྡན་པར་ཡོངས་སུ་སྟོན་ཏེ། 
གནོད་པ་གཞན་གྱིས་[^1678K]གནོད་པ་བྱ་བ་མེད་པ་ནི་གང་གི་ཕྱིར། 
གཞན་ཡང་གང་རྣམ་པར་ཐོ་འཚམས་པ་[^1679K]མེད་པ་དང་ལྡན་པ་ཞེས་གསུངས་པའོ། 
།ཁ་ན་མ་ཐོ་བ་མེད་པའི་བདེ་བ་སྐྱེད་པ་[^1680K]ནི་གང་གི་ཕྱིར་སེམས་ཅན་ཐམས་ཅད་ལ་ཕན་པ་དང་བདེ་བར་འགྱུར་བ་དེ་དག་ཅེས་གསུངས་པའོ། 
།འབྱུང་བར་བྱེད་པར་རྣམ་པར་དག་པ་ནི་གང་གི་ཕྱིར་སྙིང་རྗེ་དང་ལྡན་པ་ཞེས་གསུངས་པའོ། 
།དགོས་པ་རྣམ་པར་དག་པ་ནི་གང་གི་ཕྱིར་མཐར་གྱིས་སངས་རྒྱས་ཀྱི་ཆོས་ལ་དགོད་པའི་ཕྱིར་མངོན་པར་སྒྲུབ་པའོ་[^1681K]ཞེས་གསུངས་པའོ། 
།དེ་དེ་བས་ཀྱང་[^1682K]ཤས་ཆེར་ཐོས་པའི་རྣམ་པའི་གཟུངས་ཐོབ་པའི་ཆོས་སྨྲ་བར་འགྱུར་རོ་ཞེས་བྱ་བ་ནི་དོན་གྱི་གཟུངས་ཐོབ་པ་[^1683K]མ་ཡིན་པའོ། 
།རྣམ་པར་དག་པ་ལ་སེམས་ཀྱི་བསམ་པ་མཉམ་པ་ཉིད་རྣམས་བྱ་བར་ཤིན་ཏུ་དཀའ་བའི་ཕྱིར་དང་། 
འཇིག་རྟེན་ལས་འདས་པའི་ཡེ་ཤེས་ལ་ཡང་[^1684K]མངོན་པར་དགའ་ལ། 
འཇིག་རྟེན་པའི་ཤེས་པ་ལ་ཡང་མངོན་པར་ཕྱོགས་པར་བྱ་བ་དང་། 
ཐོས་པའི་གཟུངས་ཐོབ་པར་ཤིན་ཏུ་དཀའ་བའི་ཕྱིར་ས་འདི་ནི་ཤིན་ཏུ་སྦྱང་དཀའ་བ་ཡིན་པར་རིག་པར་བྱའོ། 
།གསེར་གྱི་ས་ལེ་སྦྲམ་སྤུག་གིས་ཕྱིས་པའི་དཔེས་ནི་འཇིག་རྟེན་པའི་ཤེས་པ་མངོན་པར་སྒྲུབ་པ་དང་ལྡན་པས་ས་ཡེ་ཤེས་ཆེས་བྱང་བར་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་གསེར་གྱི་ས་ལེ་སྦྲམ་དེ་ཉིད་སྤུག་གིས་ཕྱིས་ན། 
དེ་བས་ཀྱང་ཆེས་རབ་ཏུ་བྱང་བ་དང་། 
ཡོངས་སུ་དག་པ་དང་། 
ཤིན་ཏུ་འོད་གསལ་བར་འགྱུར་རོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་ཤིན་ཏུ་སྦྱང་དཀའ་བ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་ཐབས་དང་ཤེས་རབ་ཀྱིས་[^1685K]རྣམ་པར་དཔྱད་པ་དེ་དག་ཀྱང་ཆེས་རབ་ཏུ་བྱང་བ་དང་། 
ཡོངས་སུ་དག་པ་དང་། 
ཤིན་ཏུ་འོད་གསལ་བ་ཡིན་ནོ་ཞེས་གསུངས་པའོ། 
།ཟླ་བ་དང་ཉི་མ་ལ་སོགས་པའི་དཀྱིལ་འཁོར་གྱི་དཔེས་ནི་ལུང་ལ་བརྟེན་པའི་ཤེས་པ་རབ་ཏུ་འཕེལ་བས་ས་སྔ་མའི་ཤེས་པ་ལས་མཆོག་ཏུ་གྱུར་པ་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་ཉི་མ་དང་། 
ཟླ་བ་དང་། 
གཟའ་དང་། 
སྐར་མ་དང་རྒྱུ་སྐར་རྣམས་ཀྱི་གཞལ་མེད་ཁང་གི་འོད་སྣང་བ་ནི་རླུང་གི་དཀྱིལ་འཁོར་རྣམས་ཀྱིས་མི་འཕྲོགས་ཤིང་། 
རླུང་དམར་དང་ཐུན་མོང་མ་ཡིན་ནོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་ཤིན་ཏུ་སྦྱང་དཀའ་བ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་ཐབས་དང་ཤེས་རབ་ཀྱིས་[^1686K]རྣམ་པར་དཔྱད་པ་དེ་དག་ཀྱང་ཉན་ཐོས་དང་རང་སངས་རྒྱས་ཐམས་ཅད་ཀྱིས་མི་འཕྲོགས་ཤིང་། 
འཇིག་རྟེན་ཐམས་ཅད་དང་ཐུན་མོང་མ་ཡིན་ནོ་ཞེས་གསུངས་པའོ། 
།འཕགས་པ་ས་བཅུ་པ་ལས། 
ས་ལྔ་པའི་རྣམ་པར་བཤད་པ་རྫོགས་སོ།། 
།།ང་རྒྱལ་གྱི་ཁྱད་པར་གྱི་གཉེན་པོ་རྣམ་པར་གཞག་པ་དང་། 
མི་གནས་པའི་ལམ་སྒྲུབ་པའི་ཁྱད་པར་རྣམ་པར་གཞག་པ་དང་། 
དེའི་འབྲས་བུ་རྣམ་པར་གཞག་རྣམ་པ་[^1687K]གསུམ་པོ་གང་དག་ཁོ་ནས་ས་ལྔ་པ་རྣམ་པར་གཞག་པ་དེ་དག་ཉིད་ཀྱིས་དྲུག་པ་ཡང་རྣམ་པར་གཞག་པར་རིག་པར་བྱ་སྟེ། 
ཁྱད་པར་དུ་ན་ས་བཞི་པ་དང་ལྔ་པ་ལ་ནི་གང་ཟག་ལ་མངོན་པར་ཞེན་པས་འཕངས་པའི་ཆོས་ཁོང་དུ་ཆུད་པའི་མངོན་པའི་ང་རྒྱལ་དང་། 
རྣམ་པར་དག་པ་ལ་རྒྱུད་[^1688K]ཐ་དད་པའི་མངོན་པའི་ང་རྒྱལ་གྱི་གཉེན་པོ་བསྟན་གྱི། 
ས་འདི་ལ་ནི་ཆོས་ལ་མངོན་པར་ཞེན་པ་ལས་གྱུར་པའི་ཀུན་ནས་ཉོན་མོངས་པ་དང་། 
རྣམ་པར་བྱང་བ་ལ་ཐ་དད་པའི་མངོན་པའི་ང་རྒྱལ་གྱི་གཉེན་པོ་ཆོས་མཉམ་པ་ཉིད་བཅུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་ལྔ་པ་ལ་ལམ་ཤིན་ཏུ་ཡོངས་སུ་རྫོགས་པའི་བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ས་དྲུག་པ་ལ་འཇུག་སྟེ། 
དེ་ཆོས་མཉམ་པ་ཉིད་བཅུས་འཇུག་གོ། 
།བཅུ་གང་ཞེ་ན་འདི་ལྟ་སྟེ། 
ཆོས་ཐམས་ཅད་མཚན་མ་མེད་པས་མཉམ་པ་ཉིད་ཅེས་གསུངས་པའོ། 
།དེ་ལ་སྐྱེ་མཆེད་བཅུ་གཉིས་པོ་རྣམས་ཀྱི་ཀུན་བརྟགས་པའི་ངོ་བོ་ཉིད་མེད་པར་[^1689K]མཉམ་པ་ཉིད་ནི་ཆོས་ཐམས་ཅད་མཚན་མ་མེད་པར་མཉམ་པ་ཉིད་དོ། 
།དེ་ཡང་མཚན་མ་ཐ་དད་པའི་གཉེན་པོར་རྣམ་པ་དགུར་དབྱེ་སྟེ། 
སྐྱེ་མཆེད་བཅུ་གཉིས་པོ་རྣམས་ཀྱི་མཚན་མ་རྣམ་པ་དགུ་ལ། 
རང་གི་མཚན་ཉིད་ཀྱི་མཚན་མ་ནི་གང་གི་ཕྱིར་ཆོས་ཐམས་ཅད་མཚན་ཉིད་མེད་པར་མཉམ་པ་ཉིད་ཅེས་གསུངས་པའོ། 
།སྐད་ཅིག་གཅིག་ནས་གཅིག་ཏུ་འབྱུང་བའི་མཚན་མ་ནི་གང་གི་ཕྱིར་ཆོས་ཐམས་ཅད་འབྱུང་བ་མེད་པར་མཉམ་པ་ཞེས་གསུངས་པའོ། 
།སྐྱེ་བ་གཅིག་ནས་གཅིག་ཏུ་འབྱུང་བའི་མཚན་མ་ནི་གང་གི་ཕྱིར་ཆོས་ཐམས་ཅད་སྐྱེ་བ་མེད་པར་མཉམ་པ་ཉིད་ཅེས་གསུངས་པའོ། 
།ཀུན་ནས་ཉོན་མོངས་པའི་མཚན་མ་ནི་གང་གི་ཕྱིར་ཆོས་ཐམས་ཅད་དབེེན་པར་མཉམ་པ་ཉིད་ཅེས་གསུངས་པའོ། 
།རྣམ་པར་བྱང་བའི་མཚན་མ་ནི་གང་གི་ཕྱིར་ཆོས་ཐམས་ཅད་གཟོད་མ་ནས་རྣམ་པར་དག་པར་མཉམ་པ་ཉིད་ཅེས་གསུངས་པའོ། 
།ཐ་སྙད་ཀྱི་མཚན་མ་ནི་གང་གི་ཕྱིར་ཆོས་ཐམས་ཅད་སྤྲོས་པ་མེད་པར་མཉམ་པ་ཉིད་ཅེས་གསུངས་པའོ། 
།སྐྱེ་བ་དང་འཆི་འཕོ་བའི་[^1690K]མཚན་མ་ནི་གང་གི་ཕྱིར་ཆོས་ཐམས་ཅད་བླང་བ་མེད་པ་དང་དོར་བ་མེད་པར་མཉམ་པ་ཉིད་ཅེས་གསུངས་པའོ། 
།གང་ཟག་ལ་མངོན་པར་ཞེན་པའི་མཚན་མ་ནི་གང་གི་ཕྱིར་ཆོས་ཐམས་ཅད་སྒྱུ་མ་དང་། 
རྨི་ལམ་དང་། 
མིག་ཡོར་དང་། 
བྲག་ཅ་དང་། 
ཆུ་ཟླ་དང་། 
གཟུགས་བརྙན་དང་། 
སྤྲུལ་པ་ལྟ་བུར་མཉམ་པ་ཉིད་ཅེས་གསུངས་པའོ། 
།དར་བ་དང་རྒུད་པའི་མཚན་མ་ནི་གང་གི་ཕྱིར་ཆོས་ཐམས་ཅད་དངོས་པོ་དང་དངོས་པོ་མེད་པ་གཉིས་སུ་མེད་པར་མཉམ་པ་ཉིད་ཅེས་གསུངས་པའོ། 
།དེ་ཆོས་ཐམས་ཅད་ཀྱི་རང་བཞིན་དེ་ལྟར་རབ་ཏུ་རྟོག་པ་ན་རྣོ་ཞིང་རྗེས་སུ་མཐུན་པའི་བཟོད་པས་བྱི་དོར་[^1691K]བྱེད། 
རྗེས་སུ་མཐུན་པར་བྱེད་དེ། 
མི་མཐུན་པར་མི་བྱེད་པས་བྱང་ཆུབ་སེམས་དཔའི་ས་དྲུག་པ་མངོན་དུ་གྱུར་པ་རྗེས་སུ་ཐོབ་སྟེ། 
དེ་ཙམ་གྱིས་མི་སྐྱེ་བའི་ཆོས་ལ་བཟོད་པའི་སྒོ་རྗེས་སུ་ཐོབ་པ་ནི་མ་ཡིན་ནོ་ཞེས་བྱ་བ་དེ་ལ་རྣོ་བ་ཞེས་བྱ་བ་ནི་ང་རྒྱལ་ཆ་ཕྲ་བའི་གཉེན་པོ་ཡིན་པའི་ཕྱིར་ཏེ། 
ས་སྔ་མ་གཉིས་ནི་རགས་པ་དང་། 
འབྲིང་གི་གཉེན་པོ་བཟོད་པ་ཆུང་ངུ་དང་[^1692K]འབྲིང་གིས་རབ་ཏུ་ཕྱེ་བའོ། 
།རྗེས་སུ་མཐུན་པ་ཞེས་བྱ་བ་ནི་དེ་མ་ཐོབ་བོ་[^1693K]ཞེས་བྱ་བའི་ཚིག་གིས་ན་མི་སྐྱེ་བའི་ཆོས་ལ་བཟོད་པའི་སྒོ་དང་མཐུན་པ་སྟེ། 
འདི་ཉིད་ནི་མི་སྐྱེ་བའི་ཆོས་ལ་བཟོད་པ་ཡིན་པར་ཤེས་པར་འགྱུར་དུ་འོང་བའི་ཕྱིར་རོ། 
།བྱི་དོར་བྱེད་ཅེས་བྱ་བ་ནི་དེའི་མི་མཐུན་པའི་ཕྱོགས་ཀྱི་དྲི་མ་སེལ་བའི་ཕྱིར་རོ། 
།རྗེས་སུ་མཐུན་པར་བྱེད་ཅེས་བྱ་བ་ནི་མཉམ་པ་ཉིད་དུ་མོས་པའི་ཕྱིར་རོ། 
།མི་མཐུན་པར་མི་བྱེད་ཅེས་བྱ་བ་ནི་དེ་ལ་རྣམ་པར་མི་རྟོག་པའི་ཕྱིར་རོ། 
།འདི་ཡན་ཆད་ནི་རེ་ཞིག་ང་རྒྱལ་གྱི་ཁྱད་པར་གྱི་གཉེན་པོ་ཡོངས་སུ་སྟོན་ཏོ། 
།དེ་ཆོས་ཐམས་ཅད་ཀྱི་རང་བཞིན་དེ་ལྟར་རྟོག་པ་ན་ཞེས་བྱ་བ་ནི་ཁྱད་པར་དུ་འགྲོ་བ་སྟེ། 
འདི་ནས་བཟུང་ནས་སེམས་ཅན་ཐམས་ཅད་ལ་ལྟ་བ་དང་བཅས་པས་འདས་པ་དང་། 
མ་འོངས་པ་དང་། 
ད་ལྟར་བྱུང་བའི་སྙིང་རྗེའི་ཁྱད་པར་ཡོངས་སུ་འཛིན་པས། 
སེམས་ཅན་ལ་ལྟ་བ་དང་བཅས་པ་དང་རྟེན་ཅིང་འབྲེལ་བར་འབྱུང་བ་ཆ་ཕྲ་བའི་རྣམ་པ་ཐམས་ཅད་ལ་སོ་སོར་རྟོག་པའི་ཕྱིར་ཤེས་བྱ་ལ་ཡེ་ཤེས་རྣམ་པར་དག་པས་འཁོར་བ་དང་མྱ་ངན་ལས་འདས་པ་ལ་མི་གནས་པའི་ཕྱིར། 
མི་གནས་པའི་ལམ་སྒྲུབ་པའི་ཁྱད་པར་ཡོངས་སུ་སྟོན་ཏོ[^1694K]། 
།གང་གི་ཕྱིར་དེ་དེ་བས་ཀྱང་ཤས་ཆེར་སྙིང་རྗེ་ཆེན་པོ་སྔོན་དུ་འགྲོ་བ་དང་། 
སྙིང་རྗེ་ཆེན་པོ་ལ་དབང་བྱ་བ་དང་། 
སྙིང་རྗེ་ཆེན་པོ་ཡོངས་སུ་རྫོགས་པར་བྱ་བའི་ཕྱིར། 
འཇིག་རྟེན་གྱི་འབྱུང་བ་དང་འཇིག་པ་ལ་རྣམ་པར་ལྟ་བའོ། 
།དེའི་[^1695K]འཇིག་རྟེན་གྱི་འབྱུང་བ་དང་འཇིག་པ་ལ་རྣམ་པར་ལྟ་བའི་ཚེ། 
འདི་སྙམ་དུ་སེམས་ཏེ་འཇིག་རྟེན་དུ་འདོགས་པ་འབྱུང་བ་ཇི་སྙེད་པ་དེ་དག་ཐམས་ཅད་ནི། 
བདག་ཏུ་མངོན་པར་ཞེན་པ་ལས་འབྱུང་[^1696K]སྟེ། 
བདག་ཏུ་མངོན་པར་ཞེན་པ་དང་བྲལ་ན་འབྱུང་བ་ཡང་མེད་པར་འགྱུར་རོ་སྙམ་མོ་ཞེས་གསུངས་པའོ། 
།དེ་ལ་འཇིག་རྟེན་དུ་འདོགས་སུ་འབྱུང་བ་ཞེས་བྱ་བ་ནི་འགྲོ་བ་ལྔར་འབྱུང་བ་གང་ཡིན་པ་དག་ལ་[^1697K]འཇིག་རྟེན་ཞེས་འདོགས་པའོ[^1698K]། 
།རྟེན་ཅིང་འབྲེལ་པར་འབྱུང་བ་དེ་ཡང་སྒྲུབ་པ་དང་། 
བརྒལ་བའི་ལན་དང་། 
མཚན་ཉིད་རྣམ་པར་གཞག་པ་དང་། 
དོན་དམ་པའི་བདེན་པ་རྣམ་པར་གཞག་པ་དང་། 
ཀུན་རྫོབ་ཀྱི་བདེན་པ་རྣམ་པར་གཞག་པ་དང་། 
སྒོ་གསུམ་ནས་[^1699K]ཡོངས་སུ་བརྟག་པར་རིག་པར་བྱའོ། 
།སྒྲུབ་པ་རྣམ་པར་གཞག་པ་ཇི་ལྟ་བུ་ཞེ་ན། 
ཐོག་མ་ཁོ་ནར་རེ་ཞིག་རྟེན་ཅིང་འབྲེལ་པར་འབྱུང་བ་ལ་བདག་མེད་པར་བསྒྲུབ་པར་བྱ་བའོ། 
།དེ་ནི་འཇིག་རྟེན་འབྱུང་བ་ཐམས་ཅད་བདག་ཏུ་མངོན་པར་ཞེན་པ་ལས་འབྱུང་ལ། 
དེ་དང་བྲལ་ནས་[^1700K]འབྱུང་བ་མེད་པར་སྒྲུབ་བོ། 
།བདག་དོན་དམ་པར་ཡོད་དུ་ཟིན་ན་ནི་བདག་ཏུ་མངོན་པར་ཞེན་པ་ཡང་དོན་དམ་པའི་ཡེ་ཤེས་ཡིན་པས། 
དེ་ལས་འཇིག་རྟེན་འབྱུང་བར་མི་འགྱུར་ལ། 
དེ་དང་བྲལ་ནས་[^1701K]ཡང་འབྱུང་བ་མེད་པར་མི་འགྱུར་བ་ཞིག་ན་བཟློག་པ་ཉིད་དུ་གྱུར་ཏེ། 
གང་གི་ཕྱིར་འཇིག་རྟེན་དུ་འདོགས་པ་འབྱུང་བ་ཇི་སྙེད་པ་དེ་དག་ཐམས་ཅད་ནི་བདག་ཏུ་མངོན་པར་ཞེན་པ་ལས་འབྱུང་སྟེ། 
བདག་ཏུ་མངོན་པར་ཞེན་པ་དང་བྲལ་བ་[^1702K]ན་འབྱུང་བ་ཡང་མེད་པར་འགྱུར་རོ་ཞེས་གསུངས་ཏེ[^1703K]། 
དོན་འདི་ཡོངས་སུ་སྟོན་ཏོ། 
།བརྒལ་བའི་ལན་རྣམ་པར་གཞག་པ་ཇི་ལྟ་བུ་ཞེ་ན། 
བདག་མེད་དུ་ཟིན་ན་བདག་ཏུ་མངོན་པར་ཞེན་པ་ཇི་ལྟར་འབྱུང་[^1704K]ཞེས་རྒོལ་བར་གྱུར་པ་ལ་ལན་འདེབས་པ་ནི་བྱིས་པའི་བློ་ཅན་དུ་གྱུར་པས་བདག་ཏུ་མངོན་པར་ཞེན་ཏོ་ཞེས་སྟོན་ཏེ། 
གང་གི་ཕྱིར་དེ་འདི་སྙམ་དུ་སེམས་ཏེ། 
བྱིས་པའི་བློ་ཅན་བདག་ཏུ་མངོན་པར་ཞེན་པ་ཞེས་གསུངས་པའོ། 
།དེའི་འོག་ཏུ་བདག་མེད་དུ་ཟིན་ཀྱང་ཚུལ་གང་གིས་ན་[^1705K]བདག་ཏུ་མངོན་པར་ཞེན་པ་ལས་འཇིག་རྟེན་འབྱུང་བ་ཡོད་པ་དེ་སྟོན་ཏོ། 
།མི་ཤེས་པའི་རབ་རིབ་ཀྱིས་སྒྲིབ་པ་ཡོད་པ་དང་མེད་པ་ལ་མངོན་པར་འདོད་པ་ཅན་ཞེས་བྱ་བ་དེ་ལྟ་བུ་ནི་བརྒལ་བའི་ལན་རྣམ་པར་གཞག་པའོ། 
།དེ་ལ་མི་ཤེས་པ་དང་རྟག་པ་དང་ཆད་པ་ལ་མངོན་པར་འདོད་པ་སྨོས་པ་ནི་མ་རིག་པ་དང་། 
སྲེད་པ་སྲིད་པའི་ཡན་ལག་གི་རྩ་བ་ཡིན་པའི་ཕྱིར་རོ། 
།ཚུལ་བཞིན་མ་ཡིན་པ་ཡིད་ལ་བྱེད་པ་ལས་བྱུང་བ་ལམ་ལོག་པར་ཞུགས་པ། 
ལོག་པའི་རྗེས་སུ་འབྲང་བ་དེ་དག་ནི་བསོད་ནམས་དང་བསོད་ནམས་མ་ཡིན་པ་དང་། 
མི་གཡོ་བའི་འདུ་བྱེད་རྣམས་ཀྱང་སོགས་ཏེ་ཞེས་བྱ་བ་ལ་ཚུལ་བཞིན་མ་ཡིན་པ་ཡིད་ལ་བྱེད་པ་སྨོས་པ་ནི་མ་རིག་པའི་རྒྱུ་ཡོངས་སུ་བསྟན་པའི་ཕྱིར་རོ། 
།ལམ་ལོག་པར་ཞུགས་པ་ནི་ཐར་པ་དང་མི་མཐུན་པར་འགྲོ་བའི་ཕྱིར་རོ། 
།ལོག་པའི་རྗེས་སུ་འབྲང་བ་ཞེས་བྱ་བ་ནི་བྱེ་བྲག་སྟེ། 
བྱང་ཆུབ་སེམས་དཔའ་མ་རྟོགས་པའི་[^1706K]དོན་ཏེ། 
དེ་དག་ནི་སྲིད་པ་འཛིན་ཀྱང་ལོག་པའི་རྗེས་སུ་འབྲང་བ་མ་ཡིན་ནོ། 
།འདུ་བྱེད་དེ་དག་གིས་ཡོངས་སུ་བསྒོས་པའི་སེམས་ཀྱི་ས་བོན་ཟག་པ་དང་བཅས་པ་ཉེ་བར་ལེན་པ་དང་བཅས་པ་ནི་ཕྱི་མ་ལ་སྐྱེ་བ་དང་རྒ་ཤིའི་རང་བཞིན་ཡང་སྲིད་པ་དང་། 
མངོན་པར་འགྲུབ་པས་[^1707K]འབྱུང་བར་འགྲོ་བ་ཡིན་ཏེ། 
ལས་ཀྱི་ཞིང་གི་གཞི་དང་། 
མ་རིག་པའི་མུན་པ་དང་། 
སྲིད་པའི་རླན་དང་ངའོ་སྙམ་པའི་ང་རྒྱལ་གྱིས་བརླན་པ་དང་། 
ལྟ་བར་གྱུར་པའི་དྲ་བ་རབ་ཏུ་འཕེལ་བས། 
མིང་དང་གཟུགས་ཀྱི་མྱུ་གུ་འབྱུང་སྟེ། 
བྱུང་ནས་རྣམ་པར་འཕེལ་ལོ། 
།མིང་དང་གཟུགས་ཀྱི་མྱུ་གུ་རྣམ་པར་འཕེལ་ནས། 
དབང་པོ་ལྔ་འབྱུང་བར་འགྱུར་རོ། 
།དབང་པོ་ལྔ་བྱུང་ནས་ཕན་ཚུན་འདུས་པས་རེག་པར་འགྱུར་རོ། 
།རེག་པ་འདུས་པས་ཚོར་བ་འབྱུང་ངོ་། 
།ཚོར་ནས་དེའི་འོག་ཏུ་མངོན་པར་དགའ་བས་སྲེད་པ་འབྱུང་ངོ་། 
།སྲེད་པས་ནི་ལེན་པ་རྣམ་པར་འཕེལ་བར་བྱེད་དོ། 
།ལེན་པ་རྣམ་པར་འཕེལ་བས་སྲིད་པ་འབྱུང་བར་འགྱུར་རོ། 
།སྲིད་པ་བྱུང་ནས་ཕུང་པོ་ལྔ་འབྱུང་བར་འགྱུར་ཏེ། 
ཕུང་པོ་ལྔ་བྱུང་ནས་འགྲོ་བ་ལྔར་རིམ་གྱིས་དེངས་པར་འགྱུར་རོ། 
།དེངས་ནས་བྲལ་བར་འགྱུར་རོ། 
།དེངས་ཤིང་བྲལ་ནས་རིམས་ནད་ཀྱིས་ཡོངས་སུ་གདུང་བར་འགྱུར་རོ། 
།རིམས་ནད་ཀྱིས་ཡོངས་སུ་གདུངས་པ་[^1708K]ལས་མྱ་ངན་དང་། 
སྨྲེ་སྔགས་འདོན་པ་དང་། 
སྡུག་བསྔལ་བ་དང་། 
ཡིད་མི་བདེ་བ་དང་འཁྲུགས་པ་[^1709K]ཐམས་ཅད་འབྱུང་བར་འགྱུར་ཡང་དེ་དག་ལ་སུ་ཡང་འབྱུང་བར་བྱེད་པ་མེད་དོ། 
།རང་བཞིན་དང་བསལ་བ་[^1710K]མེད་པར་འཇིག་པར་འགྱུར་ཡང་དེ་དག་ལ། 
འཇིག་པར་བྱེད་པ་སུ་ཡང་མེད་དོ་ཞེས་དེ་ལྟར་བྱང་ཆུབ་སེམས་དཔའ་ལུགས་སུ་འབྱུང་བའི་རྣམ་པར་རྟེན་ཅིང་འབྲེལ་པར་འབྱུང་བ་ལ་སོ་སོར་རྟོག་གོ་ཞེས་བྱ་བ་དེ་ལ་སེམས་ཀྱི་ས་བོན་ནི་སྐྱེ་བ་དང་རྒ་ཤིའི་རང་བཞིན་ཡང་སྲིད་པ་དང་བར་མ་དོའི་སྲིད་པ་འབྱུང་བས་བསྡུས་པ་ལ་ཉེ་བར་འགྲོ་བའི་ཕྱིར་དེ་ལ་ཉེ་བར་སོང་བ་ཡིན་ནོ། 
།བསོད་ནམས་ལ་སོགས་པའི་འདུ་བྱེད་རྣམས་ནི་ལས་ཀྱི་ཞིང་ངོ་། 
།གོང་དུ་སྨོས་པའི་མི་ཤེས་པ་[^1711K]ནི་མ་རིག་པའི་མུན་པའོ། 
།ཡོད་པ་དང་མེད་པ་ལ་མངོན་པར་འདོད་པ་ནི་སྲིད་པའི་རླན་ཏོ། 
།དེ་ལྟར་གྱུར་པའི་ངའོ་སྙམ་དུ་དེ་ལྟར་སེམས་པ་གང་ཡིན་པ་དེ་ནི་ང་རྒྱལ་ལོ། 
།འབྱུང་བར་འགྱུར་རམ། 
འབྱུང་བར་མི་འགྱུར་ཞིག་གུ་སྙམ་དུ་སེམས་པ་ལ་སོགས་པ་ནི་ལྟ་བར་[^1712K]གྱུར་པའི་དྲ་བའོ། 
།རང་བཞིན་དང་བསལ་བ་[^1713K]མེད་པར་འཇིག་ཅེས་བྱ་བ་ནི་བདག་ཉིད་དང་བློ་སྔོན་དུ་གཏོང་བ་མེད་པའོ། 
།དེ་ལྟ་བུ་ནི་བརྒལ་བའི་ལན་ཡིན་ནོ། 
།མཚན་ཉིད་རྣམ་པར་གཞག་པ་ཇི་ལྟ་བུ་ཞེ་ན། 
བརྒལ་བའི་ལན་དང་བཅས་པས་རྟེན་ཅིང་འབྲེལ་པར་འབྱུང་བ་ལ་བདག་མེད་པར་བསྒྲུབས་ནས་མཚན་ཉིད་གང་གིས་གནས་ཤིང་འབྱུང་བ་དེ་རྣམ་པར་འཇོག་སྟེ། 
དེ་འདི་སྙམ་དུ་སེམས་ཏེ། 
བདེན་པ་རྣམས་མི་ཤེས་པ་ནི་དོན་དམ་པར་མ་རིག་པའོ། 
།མ་རིག་པས་བྱས་པའི་ལས་ཀྱི་རྣམ་པར་སྨིན་པ་ནི་འདུ་བྱེད་རྣམས་སོ། 
།འདུ་བྱེད་ལ་[^1714K]བརྟེན་པའི་སེམས་དང་པོ་ནི་རྣམ་པར་ཤེས་པའོ། 
།རྣམ་པར་ཤེས་པ་དང་ལྷན་ཅིག་སྐྱེས་པ་ཉེ་བར་ལེན་པའི་ཕུང་པོ་བཞི་ནི་མིང་དང་གཟུགས་སོ། 
།མིང་དང་གཟུགས་རྣམ་པར་འཕེལ་བ་ནི་སྐྱེ་མཆེད་དྲུག་གོ། 
།དབང་པོ་དང་ཡུལ་དང་རྣམ་པར་ཤེས་པ་གསུམ་ཕྲད་པ་ཟག་པ་དང་བཅས་པ་ནི་རེག་པའོ། 
།རེག་པ་དང་ལྷན་ཅིག་སྐྱེས་པ་ནི་ཚོར་བའོ། 
།ཚོར་བ་ལ་ཆགས་པ་ནི་སྲེད་པའོ། 
།སྲེད་པ་རྣམ་པར་འཕེལ་བ་ནི་ལེན་པའོ། 
།ལེན་པ་ལས་བྱུང་བའི་ལས་[^1715K]ཟག་པ་དང་བཅས་པ་ནི་སྲིད་པའོ། 
།ལས་ཀྱི་རྒྱུ་མཐུན་པ་ནི་སྐྱེ་བ་སྟེ་ཕུང་པོ་འབྱུང་བའོ། 
།ཕུང་པོ་ཡོངས་སུ་སྨིན་པ་ནི་རྒ་བའོ། 
།རྒས་ནས་ཕུང་པོ་འཇིག་པ་ནི་འཆི་བའོ། 
།འཆི་ཞིང་འབྲལ་བའི་ཚེ་མྱོས་ཤིང་ཆགས་པར་གྱུར་ནས་སེམས་ཡོངས་སུ་གདུང་བ་ནི་མྱ་ངན་ནོ[^1716K]། 
།མྱ་ངན་ལས་བྱུང་བའི་ཚིག་ཏུ་བརྗོད་པ་ནི་སྨྲེ་སྔགས་འདོན་པའོ། 
།དབང་པོ་ལྔའི་ཉམས་སུ་བབ་པ་ནི་སྡུག་བསྔལ་ལོ། 
།ཡིད་ཀྱི་[^1717K]ལྟ་བའི་ཉམས་སུ་བབ་པ་ནི་ཡིད་མི་བདེ་བའོ། 
།སྡུག་བསྔལ་བ་[^1718K]དང་ཡིད་མི་བདེ་བ་མང་པོ་འབྱུང་བ་ནི་འཁྲུགས་པ་[^1719K]སྟེ། 
དེ་ལྟར་ན་སྡུག་བསྔལ་གྱི་ལྗོན་པ་བྱེད་པ་པོ་མེད་པ་འབའ་ཞིག་པོ་འདི་མངོན་པར་འགྲུབ་པར་འགྱུར་རོ་སྙམ་མོ། 
།དེ་འདི་སྙམ་དུ་སེམས་ཏེ། 
བྱེད་པ་པོ་ལ་མངོན་པར་ཞེན་པས་བྱ་བ་རྣམས་མངོན་པར་གྱུར་ཏོ། 
།གོང་[^1720K]ན་བྱེད་པ་པོ་མེད་པ་དེ་ན་དོན་དམ་པར་བྱ་བ་ཡང་མི་དམིགས་སོ་སྙམ་མོ་ཞེས་བྱ་བ་དེ་ལ། 
མ་རིག་པས་བྱས་པའི་ལས་ཀྱི་རྣམ་པར་སྨིན་པ་ནི་འདུ་བྱེད་རྣམས་སོ་ཞེས་བྱ་བ་ནི་མིང་དང་གཟུགས་སུ་སྟོན་ཏོ། 
།དེའི་འོག་ཏུ་དེ་ལ་རྣམ་པར་ཤེས་པ་བརྟེན་པ་[^1721K]དང་། 
མིང་དང་གཟུགས་དང་རྣམ་པར་ཤེས་པ་ལྷན་ཅིག་བྱུང་བར་ཡོངས་སུ་བསྟན་པས་རྣམ་པར་ཤེས་པ་དང་། 
མིང་དང་གཟུགས་གཅིག་ལ་གཅིག་བརྟེན་པ་ཉིད་དུ་སྟོན་ཏོ། 
།གང་ན་བྱེད་པ་པོ་མེད་པ་དེ་ན་དོན་དམ་པར་བྱ་བ་ཡང་མི་དམིགས་སོ་སྙམ་མོ་ཞེས་བྱ་བ་ནི་སྲིད་པའི་ཡན་ལག་འདི་དག་བདག་ཉིད་ཀྱིས་བྱ་བ་མེད་པར་ཡོངས་སུ་སྟོན་ཏེ། 
འདི་ནི་སྲིད་པའི་ཡན་ལག་རྗེས་སུ་འབྲེལ་པས། 
རྟེན་ཅིང་འབྲེལ་བར་འབྱུང་བ་ལ་ཡོངས་སུ་བརྟག་པར་རིག་པར་བྱའོ།། 
།།བམ་པོ་དགུ་པ། 
དོན་དམ་པའི་བདེན་པ་རྣམ་པར་གཞག་པ་ཇི་ལྟ་བུ་ཞེ་ན། 
ཇི་ལྟར་དེ་ཡོངས་སུ་ཤེས་པས་གྲོལ་བར་འགྱུར་བ་དེ་ཡོངས་སུ་བརྟགས་པ་[^1722K]སྟེ། 
གང་གི་ཕྱིར་དེ་འདི་སྙམ་དུ་སེམས་ཏེ། 
འདི་ལྟར་ཁམས་གསུམ་པ་འདི་ནི་སེམས་ཙམ་སྟེ་ཞེས་གསུངས་པ་སྟེ། 
ཁམས་གསུམ་པ་ནི་སེམས་གྱུར་པ་ཙམ་དུ་ཟད་པའི་ཕྱིར་རོ། 
།ཀུན་རྫོབ་ཀྱི་བདེན་པ་རྣམ་པར་གཞག་པ་ཇི་ལྟ་བུ་ཞེ་ན། 
ཇི་ལྟར་ཡོངས་སུ་རྟོགས་པས་[^1723K]དོན་དམ་པའི་བདེན་པ་ལ་འཇུག་པའོ། 
།དེ་ཡང་རྣམ་པ་དྲུག་ཏུ་ཡོངས་སུ་བརྟག་པར་[^1724K]རིག་པར་བྱ་སྟེ། 
འདིས་གང་ཀུན་ནས་ཉོན་མོངས་པ་[^1725K]ཤེས་ནས་ཀུན་ནས་ཉོན་མོངས་པའི་གནས་ཡོངས་སུ་བརྟག་པ་དང་། 
རྒྱུ་ཉིད་དུ་ཡོངས་སུ་བརྟག་པ་དང་། 
ཉེས་དམིགས་བསྡུས་པར་ཡོངས་སུ་བརྟག་པ་དང་། 
ཉེས་པ་སྤང་བར་ཡོངས་སུ་བརྟག་པ་དང་།[^1726K]ཡིད་མི་འབྱུང་བ་དང་། 
ཡིད་འབྱུང་བའི་རྒྱུ་ཡོངས་སུ་བརྟག་པ་དང་། 
ཟབ་པ་ཉིད་དུ་ཡོངས་སུ་བརྟག་པའོ། 
།དེ་ལ་ཀུན་ནས་ཉོན་མོངས་པའི་གནས་ཡོངས་སུ་བརྟག་པ་ནི་སྲིད་པའི་ཡན་ལག་རྣམས་བདག་དང་བྲལ་བའི་སེམས་ཙམ་ལ་བརྟེན་པས་[^1727K]སེམས་གཅིག་ལ་བརྟེན་པའི་ཕྱིར་ཏེ། 
གང་གི་ཕྱིར་སྲིད་པའི་ཡན་ལག་བཅུ་གཉིས་པོ་གང་དག་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་པ་དེ་དག་ཐམས་ཅད་ཀྱང་སེམས་གཅིག་ལ་གནས་པ་དག་གོ། 
།དེ་ཅིའི་ཕྱིར་ཞེ་ན། 
གཞི་གང་ལ་འདོད་ཆགས་དང་ལྡན་པའི་སེམས་སྐྱེས་པ་དེ་ནི་རྣམ་པར་ཤེས་པའོ། 
།གཞི་ནི་འདུ་བྱེད་རྣམས་སོ། 
།འདུ་བྱེད་ལ་ཀུན་དུ་རྨོངས་པ་གང་ཡིན་པ་དེ་ནི་མ་རིག་པའོ། 
།མ་རིག་པའི་སེམས་དང་ལྷན་ཅིག་སྐྱེས་པ་དེ་ནི་མིང་དང་གཟུགས་སོ། 
།མིང་དང་གཟུགས་རྣམ་པར་འཕེལ་བ་ནི་སྐྱེ་མཆེད་དྲུག་གོ། 
།སྐྱེ་མཆེད་དྲུག་གི་ཆ་དང་མཐུན་པ་ནི་རེག་པའོ། 
།རེག་པ་དང་ལྷན་ཅིག་སྐྱེས་པ་ནི་ཚོར་བའོ། 
།ཚོར་བ་ལ་མི་ངོམས་པ་ནི་སྲིད་སྲེད་པའོ[^1728K]པའོ། 
།སྲེད་པས་གཡེན་སྤྱོ་[^1729K]ནས་སྡུད་ཅིང་ཡོངས་སུ་མི་གཏོང་བ་ནི་ལེན་པའོ། 
།སྲིད་པའི་ཡན་ལག་འདི་དག་འབྱུང་བ་ནི་སྲིད་པའོ། 
།སྲིད་པ་འབྱུང་བ་ནི་སྐྱེ་བའོ། 
།སྐྱེ་བ་ཡོངས་སུ་སྨིན་པ་ནི་རྒ་བའོ། 
།རྒ་བ་ཡོངས་སུ་འགྱུར་བ་ནི་[^1730K]འཆི་བའོ་ཞེས་གསུངས་པ་སྟེ། 
འདི་ནི་བདེན་པ་གཉིས་རྣམ་པར་གཞག་པས། 
སེམས་གཅིག་ཏུ་ཡང་དག་པར་འདུ་བར་རྟེན་ཅིང་འབྲེལ་པར་འབྱུང་བ་ཡོངས་སུ་བརྟག་པར་[^1731K]རིག་པའོ། 
།རྒྱུ་ཉིད་དུ་ཡོངས་སུ་བརྟག་པ་ནི་རྣམ་པ་གཉིས་ཏེ། 
རང་གི་བྱ་བ་བྱེད་པས་ཡན་ལག་གཞན་གྱི་རྒྱུ་ཉིད་དུ་ཡོངས་སུ་བརྟག་པའི་ཕྱིར་གཞན་གྱི་རྒྱུར་ཡོངས་སུ་བརྟག་པ་ནི་གང་གི་ཕྱིར། 
དེ་ལ་མ་རིག་པ་ནི་བྱ་བ་གཉིས་སུ་ཉེ་བར་གནས་པ་ཡིན་ཏེ། 
སེམས་ཅན་རྣམས་ཀྱང་དམིགས་པ་ལ་རྨོངས་པར་བྱེད་པ་དང་། 
འདུ་བྱེད་མངོན་པར་འགྲུབ་པའི་རྒྱུ་ཡང་འབྱིན་པའོ། 
།འདུ་བྱེད་རྣམས་ཀྱང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
མ་འོངས་པའི་རྣམ་པར་སྨིན་པ་ཡང་མངོན་པར་འགྲུབ་པར་བྱེད་པ་དང་། 
རྣམ་པར་ཤེས་པ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།རྣམ་པར་ཤེས་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
སྲིད་པའི་ཉིང་མཚམས་སྦྱོར་བར་ཡང་བྱེད་པ་དང་། 
མིང་དང་གཟུགས་མངོན་པར་འགྲུབ་པའི་རྒྱུ་ཡང་འབྱིན་པའོ། 
།མིང་དང་གཟུགས་ཀྱང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
ཕན་ཚུན་རྟོག་པར་ཡང་བྱེད་པ་དང་། 
སྐྱེ་མཆེད་དྲུག་མངོན་པར་འགྲུབ་པའི་རྒྱུ་ཡང་འབྱིན་པའོ། 
།སྐྱེ་མཆེད་དྲུག་ཀྱང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
རང་གི་ཡུལ་རྣམ་པར་ཕྱེ་བ་ཡང་སྟོན་པ་དང་། 
རེག་པ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།རེག་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
དམིགས་པ་ལ་རེག་པར་ཡང་བྱེད་པ་དང་། 
ཚོར་བ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།ཚོར་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
ཡིད་དུ་འོང་བ་དང་། 
ཡིད་དུ་མི་འོང་བ་དང་། 
གཉིས་ཀ་ལས་རྣམ་པར་གྲོལ་བ་མྱོང་བར་བྱེད་པ་དང་། 
སྲེད་པ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།སྲེད་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
ཆགས་པར་འགྱུར་བའི་དངོས་པོ་ལ་ཀུན་དུ་ཆགས་པར་ཡང་བྱེད་པ་དང་། 
ལེན་པ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།ལེན་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
ཀུན་ནས་ཉོན་མོངས་པ་དང་འབྲེལ་པར་ཡང་བྱེད་པ་དང་། 
སྲིད་པ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།སྲིད་པ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
སྲིད་པའི་རྒྱུ་གཞན་ཡང་གནས་པར་བྱེད་པ་དང་། 
སྐྱེ་བ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།སྐྱེ་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
ཕུང་པོ་འབྱུང་བར་ཡང་བྱེད་པ་དང་། 
རྒ་བ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།རྒ་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
དབང་པོ་ཡོངས་སུ་འགྱུར་བར་ཡང་བྱེད་པ་དང་། 
འཆི་བ་དང་ཕྲད་པ་མངོན་པར་འགྲུབ་པའི་རྒྱུ་ཡང་འབྱིན་པའོ། 
།འཆི་བ་ཡང་བྱ་བ་གཉིས་སུ་ཉེ་བར་གནས་པ་ཡིན་ཏེ། 
འདུ་བྱེད་འཇིག་པར་ཡང་བྱེད་པ་དང་ཡོངས་སུ་མི་ཤེས་པས་རྒྱུན་མི་འཆད་པའི་རྒྱུ་ཡང་འབྱིན་པའོ་ཞེས་གསུངས་པ་སྟེ། 
ཚེ་རབས་གཞན་གྱི་རྒྱུ་ཡིན་པའི་ཕྱིར་རོ། 
།ཡོངས་སུ་མི་ཤེས་པ་ནི་འདུ་བྱེད་ཞིག་ནས་ཚེ་རབས་གཞན་གྱི་རྒྱུར་འགྱུར་ཞེས་བྱ་བའི་ཐ་ཚིག་གོ། 
།མ་རིག་པ་ལ་སོགས་པ་རང་གི་རིགས་རྒྱུའི་དངོས་པོར་རྐྱེན་དུ་ཡོངས་སུ་བརྟག་པའི་ཕྱིར་བདག་རྒྱུ་ཉིད་དུ་ཡོངས་སུ་བརྟག་པ་ནི་འདུ་བྱེད་རྣམས་ཇི་ལྟར་མ་རིག་པའི་རྐྱེན་ཅན་ཉིད་ཡིན་ཞེ་ན། 
རྒྱུན་མི་འཆད་པ་དང་སྟོན་པ་[^1732K]སྟེ། 
གང་གི་ཕྱིར་དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་སོ་ཞེས་བྱ་བ་ནི་མ་རིག་པའི་རྐྱེན་གྱིས་འདུ་བྱེད་རྣམས་རྒྱུན་མི་འཆད་པ་དང་རྟོན་པའོ་ཞེས་གསུངས་པ་སྟེ། 
མ་རིག་པ་ནི་ས་བོན་གྱི་གནས་སྐབས་དང་། 
འབྲས་བུའི་གནས་སྐབས་རྣམ་པ་གཉིས་སོ། 
།དེ་ལ་ས་བོན་གྱི་གནས་སྐབས་ཀྱིས་ནི་འདུ་བྱེད་རྒྱུན་མི་འཆད་པར་བྱེད་དེ། 
དེ་མ་སྤངས་པར་མི་སྤོངས་པའི་ཕྱིར་རོ། 
།འབྲས་བུའི་གནས་སྐབས་ཀྱིས་ནི་སྟོན་པར་[^1733K]བྱེད་དེ། 
དེ་སྐྱེས་པས་དེ་སྐྱེ་བའི་ཕྱིར་རོ། 
།འདི་གཉིས་ཀྱིས་ནི་འདི་ཡོད་པས་འདི་འབྱུང་འབྱུང་ངོ[^1734K]། 
།འདི་སྐྱེས་པའི་ཕྱིར་འདི་སྐྱེ་བ་ཞེས་བྱ་བ་དོན་རྣམ་པ་གཉིས་ཀྱིས་དེའི་རྐྱེན་ཉིད་དུ་ཡོངས་སུ་སྟོན་ཏེ། 
ཡན་ལག་ལྷག་མ་རྣམས་ཀྱི་[^1735K]རང་གི་རིགས་ཀྱི་རྒྱུས་དོན་རྣམ་པ་གཉིས་ཀྱིས་རྐྱེན་ཉིད་དུ་འགྱུར་བ་ཡང་དེ་བཞིན་དུ་སྦྱར་བར་བྱའོ། 
།ཡན་ལག་སྔ་མ་མེད་ན་ཡན་ལག་ཕྱི་མ་མི་འབྱུང་བར་ཡོངས་སུ་བརྟགས་པས་[^1736K]ཐ་དད་པ་མ་ཡིན་པའི་ཕྱིར་བདག་རྒྱུར་ཡོངས་སུ་བརྟག་སྟེ། 
ཡན་ལག་སྔ་མ་མེད་པར་ཡན་ལག་ཕྱི་མ་མི་འབྱུང་བར་ཡོངས་སུ་བརྟག་པའི་ཕྱིར་ཞེས་བྱ་བའི་ཐ་ཚིག་སྟེ། 
མ་རིག་པ་མེད་པར་འདུ་བྱེད་རྣམས་རྟག་ཏུ་ཡོད་པར་མི་འགྱུར་རོ། 
།གལ་ཏེ་འགྱུར་ན་ནི་མ་རིག་པ་འདུ་བྱེད་རྣམས་ཀྱི་རྐྱེན་དུ་མི་འགྱུར་རོ། 
།གང་དག་གང་མེད་པར་མི་འབྱུང་བ་དེ་དག་དེ་ལས་གཞན་མ་ཡིན་ཏེ། 
དཔེར་ན། 
གང་ལས་བརྟེན་ཏེ་གང་འབྱུང་བ། 
།དེ་ནི་དེ་ཉིད་མ་ཡིན་ལ། 
།དེ་ལས་གཞན་པའང་མ་ཡིན་ཏེ། 
།དེ་བས་ཆད་མིན་རྟག་མ་ཡིན། 
།ཞེས་བཤད་པ་ལྟ་བུའོ། 
།རང་གི་རིགས་སུ་འདུས་པའི་རྐྱེན་དུ་ཡོངས་སུ་བརྟགས་པས་[^1737K]ཞེས་བྱ་བ་ནི་ཇི་སྐད་སྔར་སྨོས་པ་མ་རིག་པ་ནི་ས་བོན་གྱི་གནས་སྐབས་དང་། 
འབྲས་བུའི་གནས་སྐབས་དང་། 
བྱ་བ་རྣམ་པ་གཉིས་སོ་ཞེས་བྱ་བའོ། 
།འདུ་བྱེད་ལ་སོགས་པ་ལའང་དེ་བཞིན་དུ་སྦྱར་བར་བྱའོ། 
།དེ་ལ་སྡུག་བསྔལ་གྱི་[^1738K]རྒྱུ་དང་། 
སྡུག་བསྔལ་གྱིས་བསྡུས་པའི་ལམ་གསུམ་གྱི་[^1739K]ཉེས་དམིགས་བསྡུས་པས་ཡོངས་སུ་བརྟག་པ་ནི། 
གང་གི་ཕྱིར་དེ་ལམ་རིག་པ་དང་། 
སྲེད་པ་དང་ལེན་པ་ནི་ཉོན་མོངས་པའི་ལམ་གྱི་རྒྱུན་མི་འཆད་པའོ། 
།འདུ་བྱེད་དང་སྲིད་པ་ནི་ལམ་གྱི་རྒྱུན་མི་འཆད་པའོ། 
།ལྷག་མ་རྣམས་ནི་སྡུག་བསྔལ་གྱི་ལམ་གྱི་རྒྱུན་མི་འཆད་པར་རབ་ཏུ་རྣམ་པར་ཕྱེ་བའོ། 
།སྔོན་གྱི་མཐའ་དང་། 
ཕྱི་མའི་[^1740K]མཐའ་འགགས་[^1741K]ན་ལམ་རྒྱུན་ཡང་འཆད་དོ་ཞེས་གསུངས་པ་སྟེ། 
སྔོན་གྱི་མཐའ་དང་ཕྱི་མའི་མཐའ་འགགས་པས་ད་ལྟར་བྱུང་བ་ཡང་མེད་དེ། 
དེ་བས་ན་དེ་མ་སྨོས་ཏེ། 
དེ་ལྟར་ལམ་འདི་གསུམ་ནི་བདག་མེད་པ་མེད་པ་དང[^1742K]། 
བདག་དང་བདག་གི་དང་བྲལ་བ་འབྱུང་ཞིང་འཇིག་པ་སྟེ། 
རང་བཞིན་གྱིས་མདུང་ཁྱིམ་ལྟ་བུའོ་ཞེས་བྱ་བའོ[^1743K]། 
།དེ་ལ་ཉེས་པ་ཡོངས་སུ་སྤངས་པར་[^1744K]བརྟག་པ་ནི་རྟེན་ཅིང་འབྲེལ་པར་འབྱུང་བ་སྨྲ་བ་[^1745K]ལ་ཉེས་པ་རྣམ་པ་གསུམ་ཡོངས་སུ་རྟོག་སྟེ། 
རྒྱུ་བྱེ་བྲག་མེད་པའི་ཕྱིར་ཐམས་ཅད་ཀྱི་ལུས་ཅིག་ཅར་མངོན་པར་འགྲུབ་པའི་ཉེས་པ་དང་། 
བྱེད་པ་པོ་མེད་པས་ལས་བདག་གིར་བྱ་བ་མེད་པར་འགྱུར་བའི་ཉེས་པ་དང་། 
འབྲས་བུ་མ་བསྐྱེད་པར་འགགས་པས་[^1746K]ལས་རྣམས་ཆུད་ཟ་བའི་ཉེས་པའོ། 
།ཉེས་པ་རྣམ་པ་དེ་གསུམ་ཡང་སྔོན་གྱི་མཐའ་ལ་སོགས་པའི་རྒྱུའི་ཁྱད་པར་ལ་ལྟོས་པས་སྐྱེས་[^1747K]ནས་མྱོང་བར་འགྱུར་བ་ལ་སོགས་པ་ཐ་དད་པའི་ཕྱིར་ཡོངས་སུ་སྤོང་སྟེ། 
གང་གི་ཕྱིར་ཡང་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་གང་ཡིན་པ་དེ་ནི་སྔོན་གྱི་མཐའ་པའི་ལྟོས་པའོ། 
།རྣམ་པར་ཤེས་པ་ནས་ཚོར་བ་ཞེས་བྱ་བའི་བར་དེ་ནི་ད་ལྟར་བྱུང་བའི་ལྟོས་པའོ། 
།སྲེད་པ་ནས་སྲིད་པ་ཞེས་བྱ་བའི་བར་དེ་ནི་ཕྱི་མའི་མཐའ་པའི་ལྟོས་པ་སྟེ། 
དེ་ཡན་ཆད་དུ་ཡང་དེ་དག་རབ་ཏུ་འབྱུང་ངོ་། 
།མ་རིག་པ་འགགས་པས་འདུ་བྱེད་རྣམས་འགག་ཅེས་བྱ་བ་དེ་ནི་ལྟོས་པ་རྒྱུན་ཆད་པ་སྟེ་ཞེས་གསུངས་པའོ། 
།དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྔོན་གྱི་མཐའ་པའི་ལྟོས་པ་ཞེས་བྱ་བ་ནི་ཚེ་འདིའི་ཕྱིར་སྔར་བྱས་པའི་ཕྱིར་རོ། 
།ད་ལྟར་བྱུང་བ་ནི་མ་འོངས་པའི་སྔོན་གྱི་མཐའོ། 
།ལྟོས་པའི་དོན་རྒྱུའི་དོན་དུ་རིག་པར་བྱའོ། 
།རྣམ་པར་ཤེས་པ་ནས་ཚོར་བ་ཞེས་བྱ་བའི་བར་དེ་ནི་ད་ལྟར་བྱུང་བའི་ལྟོས་པའོ་ཞེས་བྱ་བ་ནི་དོན་གང་ལ་ཚེ་རབས་སྔ་མའི་ལས་གང་ཡིན་པ་དེའི་འབྲས་བུ་རྣམ་པར་ཤེས་པ་ལ་སོགས་པ་[^1748K]དེ་དག་འདིར་འབྲས་བུ་སྐྱེས་[^1749K]ཟིན་པས་ཕྱི་མ་ལ་འབྲས་བུར་[^1750K]བསྐྱེད་པའི་མཐུ་མེད་པའི་ཕྱིར་རོ། 
།སྲེད་པ་ནས་སྲིད་པ་ཞེས་བྱ་བའི་བར་དེ་ནི་ཕྱི་མའི་མཐའ་པའི་ལྟོས་པ་སྟེ་ཞེས་བྱ་བ་ནི་ཡང་སྲིད་པ་མངོན་པར་འགྲུབ་པར་གཅིག་ཏུ་ངེས་པར་བྱེད་པའི་ཕྱིར་རོ། 
།དེ་ཕན་ཆད་དུ་ཡང་དེ་དག་རབ་ཏུ་འབྱུང་ངོ་ཞེས་བྱ་བ་ནི་ལྟོས་པ་ལས་ཡང་སྲིད་པ་མངོན་པར་འགྲུབ་པའི་ཕྱིར་རོ། 
།འདི་ཅི་ཞིག་ཡོངས་སུ་སྟོན་ཞེ་ན། 
བྱས་པར་མི་འགྱུར་བ་[^1751K]དང་། 
འབྲས་བུ་བསྐྱེད་ཟིན་པ་དང་། 
གཉེན་པོ་རྙེད་པས་སྤངས་ཟིན་པ་དང་། 
རྒྱུ་གསུམ་གྱིས་ཡང་སྲིད་པའི་ལས་རྣམ་པར་སྨིན་པ་མི་སྐྱེད་པར་[^1752K]སྟོན་ཏེ། 
དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བས་ནི་བྱས་པ་ཉིད་དང་འབྲས་བུ་མ་རྙེད་པ་ཉིད་དུ་སྟོན་ཏོ། 
།རྣམ་པར་ཤེས་པ་ལ་སོགས་པས་ནི་བྱས་པ་ཉིད་དང་འབྲས་བུ་བསྐྱེད་ཟིན་པ་ཉིད་སྟོན་ཏོ། 
།སྲིད་པ་ལ་སོགས་པས་མ་སྤངས་པར་སྟོན་ཏོ། 
།སྲེད་པ་དང་ལེན་པ་ཟད་ན་མ་རིག་པའི་རྐྱེན་གྱིས་འདུ་བྱེད་བྱས་ཀྱང་སྲིད་པ་འབྱུང་བར་མི་འགྱུར་རོ། 
།འདི་ལྟར་གང་གི་ཕྱིར་ལ་ལ་ནི་བྱས་པ་ལ་ནི་མ་བྱས། 
ལ་ལ་ནི་འབྲས་བུ་བསྐྱེད་ཟིན། 
ལ་ལ་ནི་མ་བསྐྱེད། 
ལ་ལ་ནི་[^1753K]སྤངས། 
ལ་ལ་ནི་མ་སྤངས་པ་དེའི་ཕྱིར། 
ལུས་ཐམས་ཅད་ཅིག་ཅར་[^1754K]མངོན་པར་འགྲུབ་པའི་ཉེས་པ་མི་འགྱུར་ཏེ། 
ལས་ཐམས་ཅད་སྐྱེས་ནས་མྱོང་བར་འགྱུར་བའམ། 
མྱོང་བར་མི་འགྱུར་བར་ཅིག་ཅར་དུ་ཡང་མི་འགྱུར་རོ། 
།གང་གི་ཕྱིར་མ་བྱས་པ་རྣམ་པར་སྨིན་པར་མི་འགྱུར་བ་དེའི་ཕྱིར། 
གཞན་གྱི་རྒྱུད་ལ་ལས་དེའི་རྣམ་པར་སྨིན་པ་མེད་པས་ལས་བདག་གིར་བྱ་བ་མེད་པའི་ཉེས་པ་མེད་དེ། 
གཞན་གྱི་སེམས་ཀྱི་རྒྱུད་ལ་དེ་མ་བྱས་པའི་ཕྱིར་རོ། 
།རྒྱུ་གསུམ་པོ་མེད་ན་གདོན་མི་ཟ་བར་འབྲས་བུ་བསྐྱེད་པས་ལས་རྣམས་ཆུད་ཟ་བའི་ཉེས་པ་ཡང་མེད་དེ། 
དེ་ལྟར་ཉེས་པ་རྣམ་པ་གསུམ་པོ་ཡོངས་སུ་སྤངས་པར་གྱུར་པ་ཡིན་ནོ། 
།དེ་ལ་ཡིད་མི་འབྱུང་བ་དང་། 
ཡིད་འབྱུང་བའི་རྒྱུར་ཡོངས་སུ་བརྟག་པ་ལ། 
སྡུག་བསྔལ་ཆ་ཕྲ་བ་ཉིད་ཀྱི་[^1755K]རྣམ་པ་ནི་ཡིད་འབྱུང་བར་མི་འགྱུར་བ་སྟེ། 
ཚོར་བ་གང་ཅི་ཡང་རུང་། 
དེ་ནི་འདིར་སྡུག་བསྔལ་བའོ་ཞེས་འབྱུང་བའི་ཕྱིར་རོ། 
།སྡུག་བསྔལ་ཉིད་རགས་པའི་[^1756K]རྣམ་པ་ནི་ཡིད་ལས་འབྱུང་བར་[^1757K]འགྱུར་བ་སྟེ། 
གང་གི་ཕྱིར་ཡང་སྲིད་པའི་ཡན་ལག་བཅུ་གཉིས་པོ་དག་གི་རྒྱུས་སྡུག་བསྔལ་ཉིད་གསུམ་འབྱུང་སྟེ། 
དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནས་སྐྱེ་མཆེད་དྲུག་ཅེས་བྱ་བའི་བར་དེ་ནི་འདུ་བྱེད་ཀྱི་སྡུག་བསྔལ་ཉིད་དོ། 
།རེག་པ་དང་ཚོར་བ་ཞེས་བྱ་བ་དེ་ནི་སྡུག་བསྔལ་གྱི་སྡུག་བསྔལ་ཉིད་དོ། 
།སྲིད་པའི་ཡན་ལག་ལྷག་མ་དེ་དག་ནི་འགྱུར་བའི་སྡུག་བསྔལ་ཉིད་དོ། 
།མ་རིག་པ་འགགས་པས་འདུ་བྱེད་འགག་ཅེས་བྱ་བ་དེ་ནི་སྡུག་བསྔལ་བ་གསུམ་གྱི་རྒྱུན་འཆད་པའོ་ཞེས་གསུངས་པའོ། 
།དེ་ལ་ཟབ་པ་ཉིད་ཡོངས་སུ་བརྟག་པ་ནི་རྣམ་པ་བཞི་སྟེ། 
རང་གི་རྒྱུད་ལས་བྱུང་བའི་སྲིད་པའི་ཡན་ལག་རྣམས་གཞན་གྱིས་མ་བྱས་པ་དང་། 
རྐྱེན་ལས་བྱུང་བའི་ཕྱིར་བདག་ཉིད་ཀྱིས་མ་བྱས་པ་ནི་གང་གི་ཕྱིར། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནི་འདུ་བྱེད་རྣམས་རྒྱུ་དང་རྐྱེན་ལས་བྱུང་བ་སྟེ། 
ལྷག་མ་རྣམས་ཀྱང་དེ་བཞིན་ནོ། 
།མ་རིག་པ་འགགས་པས་འདུ་བྱེད་འགག་ཅེས་བྱ་བ་ནི་འདུ་བྱེད་རྣམས་མེད་པ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་གསུངས་པའོ། 
།བྱ་བའི་དུས་ན་མི་གནས་པས་བྱེད་པ་མེད་པའི་ཕྱིར། 
སྐྱེ་བ་ཙམ་དང་འབྲེལ་པའི་ཕྱིར་གཉི་གས་མ་བྱས་པ་ནི་གང་གི་ཕྱིར། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྐྱེ་བ་དང་འབྲེལ་བ་[^1758K]སྟེ། 
ལྷག་མ་རྣམས་ཀྱང་དེ་བཞིན་ནོ། 
།མ་རིག་པ་འགགས་པས་འདུ་བྱེད་འགག་ཅེས་བྱ་བ་དེ་ནི་འཇིག་རྟེན་[^1759K]དང་འབྲེལ་པ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་གསུངས་པའོ། 
།སྲིད་པའི་ལུགས་དང་མཐུན་པའི་ཕྱིར། 
རྒྱུ་མེད་པ་ལས་འབྱུང་བའང་མ་ཡིན་པ་ནི་གང་གི་ཕྱིར། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྲིད་པའི་ལུགས་སུ་འབྱུང་བར་ཡོངས་སུ་བརྟག་པ་སྟེ། 
ལྷག་མ་རྣམས་ཀྱང་དེ་བཞིན་ནོ། 
།མ་རིག་པ་འགགས་པས་འདུ་བྱེད་འགག་[^1760K]ཅེས་བྱ་བ་དེ་ནི་ཟད་པའི་རྗེས་སུ་མཐུན་པར་ཡོངས་སུ་བརྟག་པ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་གསུངས་པའོ། 
།རྒྱུ་མེད་པ་ཡིན་དུ་ཟིན་ན་ནི་འབྱུང་བ་དང་མི་འབྱུང་བ་གཉི་ག་རྒྱུ་མེད་པ་ལས་བྱུང་བའི་ཕྱིར། 
ངེས་པའི་རྒྱུ་མེད་པས་འབྱུང་བར་འགྱུར་གྱི་མི་འབྱུང་བར་མི་འགྱུར་བ་དེ་དག་ལ་ཡོད་དེ་དེ་ནི་མི་འདོད་དོ། 
།དེ་བས་ན་རྒྱུ་ཡོད་པ་ལས་སྲིད་པའི་ལུགས་སུ་འབྱུང་བར་འགྱུར་གྱི། 
གཞན་དུ་ན་སྲིད་པའི་རྗེས་སུ་[^1761K]མཐུན་པར་མི་འགྱུར་རོ། 
།རྟེན་ཅིང་འབྲེལ་པར་འབྱུང་བ་ལ་རྣམ་པ་བཅུར་སོ་སོར་རྟོག་པ་འདི་ནི་མཚན་ཉིད་དང་། 
བདེན་པ་རྣམ་པར་གཞག་པས་ཡོངས་སུ་བརྟག་པས་བསྟན་ཏེ། 
གང་གི་ཕྱིར་དེ་འདི་ལྟར་རྟེན་ཅིང་འབྲེལ་པར་འབྱུང་བ་ལ་ལུགས་སུ་འབྱུང་བ་དང་། 
ལུགས་སུ་འབྱུང་བ་མ་ཡིན་པར་སོ་སོར་རྟོག་སྟེ། 
འདི་ལྟར་སྲིད་པའི་ཡན་ལག་རྗེས་སུ་འབྲེལ་བ་དང་། 
སེམས་གཅིག་ཏུ་ཡང་དག་པར་འདུ་བ་དང་། 
རང་གི་ལས་མ་འདྲེས་པ་དང་། 
ཐ་དད་པ་མ་ཡིན་པ་དང་། 
ལམ་གསུམ་གྱི་རྒྱུད་དུ་འབྲང་བ་དང་། 
སྔོན་གྱི་མཐའ་དང་། 
ད་ལྟར་[^1762K]བྱུང་བ་དང་། 
ཕྱི་མའི་མཐའ་བའི་ལྟོས་པ་དང་། 
སྡུག་བསྔལ་གསུམ་ཀུན་འབྱུང་བ་དང་། 
རྒྱུ་དང་རྐྱེན་ལས་བྱུང་བའོ། 
།སྐྱེ་བ་དང་འཇིག་པ་དང་འབྲེལ་པ་དང་མེད་པས་ཟད་པར་སོ་སོར་རྟོག་པ་ཞེས་གསུངས་པའོ། 
།ཡང་རྣམ་གྲངས་གཞན་གཉིས་ཀྱིས་ཏེ། 
སྙིང་རྗེ་དང་མཐུན་པར་ཡོངས་སུ་རྟོག་པ་དང་། 
རྣམ་པ་ཐམས་ཅད་ཡོངས་སུ་རྟོག་པས་འདི་སོ་སོར་རྟོག་པར་རིག་པར་བྱའོ། 
།དེ་ལ་སྙིང་རྗེ་དང་མཐུན་པར་ཡོངས་སུ་བརྟག་པ་ནི་རྣམ་པ་བཞི་སྟེ། 
ཀུན་དུ་རྨོངས་པ་དང་། 
ཕྱིན་ཅི་ལོག་པ་དང་། 
གཞན་ལས་ཐར་པ་ཡོངས་སུ་ཚོལ་བ་དང་། 
རྣམ་པ་གཞན་གྱིས་[^1763K]ཡོངས་སུ་ཚོལ་བ་དང་། 
ཐར་པ་གཞན་ཡོངས་སུ་ཚོལ་བའོ། 
།ཀུན་དུ་རྨོངས་པ་དང་། 
ཕྱིན་ཅི་ལོག་ཇི་ལྟ་བུ་ཞེ་ན། 
ཇི་ལྟར་གང་ལ་ཀུན་དུ་རྨོངས་པ་དང་། 
ཕྱིན་ཅི་ལོག་དེ་ལ་སོ་སོར་རྟོག་པ་སྟེ། 
བདག་ཏུ་མངོན་པར་ཞེན་པ་ལ་སྲིད་པ་ཐམས་ཅད་འབྱུང་གི 
།དེ་དང་བྲལ་ན་འབྱུང་བ་ཡང་མེད་པར་མི་ཤེས་པའི་ཕྱིར། 
ཀུན་དུ་རྨོངས་པ་དང་[^1764K]གང་གི་ཕྱིར། 
དེ་འཇིག་རྟེན་གྱི་འབྱུང་བ་དང་འཇིག་པ་ལ་རྣམ་པར་ལྟ་བའི་ཚེ་འདི་སྙམ་དུ་སེམས་ཏེ། 
འཇིག་རྟེན་དུ་འདོགས་པ་[^1765K]འབྱུང་བ་ཇི་སྙེད་པ་དེ་དག་ཐམས་ཅད་ནི་བདག་ཏུ་མངོན་པར་ཞེན་པ་ལས་འབྱུང་སྟེ། 
བདག་ཏུ་མངོན་པར་ཞེན་པ་དང་བྲལ་ན། 
འབྱུང་བ་ཡང་མེད་པར་འགྱུར་རོ་སྙམ་མོ་ཞེས་གསུངས་པའོ། 
།བྱིས་པའི་བློ་ཅན་བདག་ཏུ་མངོན་པར་ཞེན་པ་ཞེས་བྱ་བ་དེ་ལྟ་བུ་ནི་ཕྱིན་ཅི་ལོག་གོ། 
།སྲིད་པའི་ཡན་ལག་གི་མཚན་ཉིད་ལ་ཀུན་དུ་རྨོངས་པ་དང་། 
ཕྱིན་ཅི་ལོག་ནི་གང་གི་ཕྱིར་དེ་འདི་སྙམ་དུ་སེམས་ཏེ། 
བྱིས་པའི་བློ་ཅན་བདག་ཏུ་མངོན་པར་ཞེན་པ་ཞེས་[^1766K]གསུངས་པ་ལ་སོགས་པའོ། 
།གཞན་ལས་ཐར་པ་ཡོངས་སུ་ཚོལ་བ་ཇི་ལྟ་བུ་ཞེ་ན། 
ཀུན་གཞི་དང་འཇུག་པའི་རྣམ་པར་ཤེས་པ་རྣམས་ལས་ཐར་པ་ཡོངས་སུ་བཙལ་བར་བྱ་བའི་རིག་པ་[^1767K]ལས། 
དེ་ལྟར་ཀུན་དུ་རྨོངས་ཤིང་ཕྱིན་ཅི་ལོག་ཏུ་གྱུར་པ་དེ་དག་གཞན་དུ་བདག་ལས་ཡོངས་སུ་ཚོལ་ཏེ། 
དེའི་གཉེན་པོར་འདི་ལྟར་ཁམས་གསུམ་པོ་འདི་ནི་སེམས་ཙམ་པ་[^1768K]སྟེ། 
སྲིད་པའི་ཡན་ལག་བཅུ་གཉིས་གང་དག་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་པ་དེ་དག་ཐམས་ཅད་ཀྱང་། 
སེམས་གཅིག་ལ་གནས་པ་དག་གོ་ཞེས་གསུངས་པ་ལ་སོགས་པའོ། 
།རྣམ་པ་གཞན་གྱིས་ཡོངས་སུ་ཚོལ་བ་ཇི་ལྟ་བུ་ཞེ་ན། 
མི་འདྲ་བའི་རྒྱུ་རྣམ་པ་གསུམ་སྟེ། 
རང་བཞིན་དང་། 
དབང་ཕྱུག་དང་། 
བརྟུལ་ཞུགས་དྲག་པོའི་རྒྱུད་[^1769K]དང་རྒྱུ་མེད་པས་ཚོལ་བ་སྟེ། 
དེ་ལྟར་ཡོངས་སུ་བཙལ་བར་ནི་མི་བྱའོ། 
།དེ་ཅིའི་ཕྱིར་ཞེ་ན། 
སྲིད་པའི་ཡན་ལག་རྣམས་ནི་ལས་རྣམ་པ་གཉིས་སུ་ཉེ་བར་གནས་པའི་ཕྱིར་ཏེ་གང་གི་ཕྱིར་དེ་ལ་མ་རིག་པ་ནི་བྱ་བ་གཉིས་སུ་ཉེ་བར་གནས་པ་ཡིན་ཏེ། 
སེམས་ཅན་རྣམས་ཀྱང་དམིགས་པ་ལ་རྨོངས་པར་བྱེད་པ་དང་། 
འདུ་བྱེད་མངོན་པར་འགྲུབ་པའི་རྒྱུ་ཡང་འབྱིན་པའོ་ཞེས་གསུངས་པ་ལ་སོགས་པའོ། 
།རང་གི་རིགས་ཀྱི་རྒྱུ་ལས་བྱུང་བ་ནི་གང་གི་ཕྱིར་དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་སོ་ཞེས་བྱ་བ་ནི་མ་རིག་པའི་རྐྱེན་གྱིས་འདུ་བྱེད་རྣམས་རྒྱུན་མི་འཆད་པ་དང་རྟོན་པའོ་[^1770K]ཞེས་གསུངས་པ་ལ་སོགས་པའོ། 
།ཉོན་མོངས་པ་དང་ལས་ཀྱིས་[^1771K]ཀུན་ནས་ཉོན་མོངས་པའི་རྒྱུ་ལས་བྱུང་བའི་ཕྱིར། 
བདེ་བའི་རྒྱུ་ལས་བྱུང་བ་མ་ཡིན་པ་ནི་[^1772K]གང་གི་ཕྱིར་དེ་ལ་མ་རིག་པ་དང། 
སྲེད་པ་དང་། 
ལེན་པ་ནི་ཉོན་མོངས་པའི་ལམ་གྱི་རྒྱུན་མི་འཆད་པའོ། 
།འདུ་བྱེད་དང་སྲིད་པ་ནི་ལས་ཀྱི་ལམ་གྱི་རྒྱུན་མི་འཆད་པའོ། 
།ལྷག་མ་རྣམས་ནི་སྡུག་བསྔལ་གྱི་ལམ་གྱི་[^1773K]རྒྱུན་མི་འཆད་ཅེས་གསུངས་པ་ལ་སོགས་པའོ། 
།སྔོན་གྱི་མཐའི་བར་དང་། 
ཕྱི་མའི་མཐའ་གཉིས་ནི་སྔོན་དང་ཕྱི་མའི་མཐའི་བར་གྱི་རྒྱུ་ལས་བྱུང་བ་སྟེ། 
གང་གི་ཕྱིར་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་གང་ཡིན་པ་[^1774K]དེ་ནི་སྔོན་གྱི་མཐའ་པའི་ལྟོས་པའོ་ཞེས་བྱ་བ་ལ་སོགས་པ་གསུངས་པ་སྟེ། 
གཞན་དུ་ནི་སེམས་ཅན་སྣ་ཚོགས་སུ་མི་འགྱུར་རོ། 
།ཐར་པ་གཞན་ཡོངས་སུ་ཚོལ་བ་ཇི་ལྟ་བུ་ཞེ་ན། 
ཐར་པ་ནི་སྡུག་བསྔལ་ཐམས་ཅད་ཉེ་བར་ཞི་བའི་མཚན་ཉིད་དང་། 
འདུས་མ་བྱས་པའི་མཚན་ཉིད་དང་། 
ཀུན་ནས་ཉོན་མོངས་པ་དང་བྲལ་བའི་མཚན་ཉིད་དང་། 
འཇིག་རྟེན་ལས་འདས་པའི་མཚན་ཉིད་ཡིན་ན་དེ་དག་ནི་འདུ་བྱེད་ཀྱི་སྡུག་བསྔལ་ཉིད་དང་འབྲེལ་པའི་[^1775K]རྒྱུ་དང་རྐྱེན་ལས་རབ་ཏུ་སྐྱེ་བ་ཡང་ཀུན་ནས་ཉོན་མོངས་པ་འབྱུང་བ་དང་། 
འབྲེལ་པ་སྲིད་པའི་རྗེས་སུ་མཐུན་པ[^1776K]། 
གཟུགས་མེད་པའི་སྲིད་པ་ལས་ཐར་པ་ཡོངས་སུ་ཚོལ་ཏེ། 
འདུ་བྱེད་ཀྱི་སྡུག་བསྔལ་ཉིད་དང་འབྲེལ་པའི་གཟུགས་མེད་པའི་སྲིད་པ་ལས་ཐར་པ་ཡོངས་སུ་ཚོལ་བ་ནི་གང་གི་ཕྱིར། 
དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནས། 
སྐྱེ་མཆེད་དྲུག་ཅེས་བྱ་བའི་བར་དེ་ནི་འདུ་བྱེད་ཀྱི་སྡུག་བསྔལ་ཉིད་དོ་ཞེས་གསུངས་པའི་ཕྱིར་རོ། 
།རྒྱུ་དང་རྐྱེན་ལས་རབ་ཏུ་སྐྱེ་བ་དེ་ཡང་དེ་བཞིན་ཏེ། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་[^1777K]ནི་འདུ་བྱེད་རྣམས་རྒྱུ་དང་རྐྱེན་ལས་འབྱུང་བ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་གསུངས་པའི་ཕྱིར་རོ། 
།ཡང་ཀུན་ནས་ཉོན་མོངས་པ་འབྱུང་བ་དང་འབྲེལ་པ་ཡང་དེ་བཞིན་ཏེ། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྐྱེ་བ་དང་འབྲེལ་པ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་གསུངས་པའི་ཕྱིར་རོ། 
།སྲིད་པའི་ལུགས་སུ་འབྱུང་བ་གཟུགས་མེད་པའི་སྲིད་པའི་[^1778K]ཐར་པ་ཡོངས་སུ་ཚོལ་བ་ཡང་དེ་བཞིན་ཏེ། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྲིད་པའི་ལུགས་སུ་འབྱུང་བར་ཡོངས་སུ་བརྟག་པ་སྟེ། 
ལྷག་མ་[^1779K]རྣམས་ཀྱང་དེ་བཞིན་ནོ་ཞེས་གསུངས་པའི་ཕྱིར་རོ། 
།དེ་ལྟར་ན་[^1780K]སྙིང་རྗེ་དང་མཐུན་པར་ཡོངས་སུ་བརྟགས་པས་[^1781K]རྟེན་ཅིང་འབྲེལ་པར་འབྱུང་བ་ལ་སོ་སོར་རྟོག་པ་བསྟན་ནས། 
རྣམ་པ་ཐམས་ཅད་ཡོངས་སུ་བརྟག་པ་སྟོན་[^1782K]ཏོ། 
།དེ་ལ་རྣམ་པ་ཐམས་ཅད་ཡོངས་སུ་བརྟག་པ་ནི་རྣམ་པ་དགུ་སྟེ། 
བདག་ཏུ་མངོན་པར་ཞེན་པ་དང་མངོན་པར་མ་ཞེན་པ་གཉིས་ཀྱིས་ཀུན་ནས་ཉོན་མོངས་པ་དང་། 
རྣམ་པར་བྱང་བར་འགྱུར་བའི་ཕྱིར་ཀུན་ནས་ཉོན་མོངས་པ་དང་། 
རྣམ་པར་བྱང་བ་རབ་ཏུ་དབྱེ་བར་ཡོངས་སུ་བརྟག་པ་ནི་གང་གི་ཕྱིར། 
འཇིག་རྟེན་གྱི་འབྱུང་བ་དང་། 
འཇིག་པ་ལ་རྣམ་པར་ལྟ་བའི་ཚེ་འདི་སྙམ་དུ་སེམས་ཏེ། 
འཇིག་རྟེན་དུ་འདོགས་པ་འབྱུང་བ་ཇི་སྙེད་པ་དེ་དག་ཐམས་ཅད་ནི་བདག་ཏུ་མངོན་པར་ཞེན་པ་ལས་འབྱུང་སྟེ། 
མངོན་པར་ཞེན་པ་དང་བྲལ་ན་འབྱུང་བ་ཡང་མེད་དོ་ཞེས་གསུངས་པ་ལ་སོགས་པའོ། 
།རྟེན་ཅིང་འབྲེལ་པར་འབྱུང་བ་ནི་ཅི་ལ་བརྟེན་[^1783K]ཏེ་འབྱུང་ཞེས་རྟེན་ཡོངས་སུ་བརྟག་པ་ནི་གང་གི་ཕྱིར་དེ་འདི་སྙམ་དུ་སེམས་ཏེ། 
ཁམས་གསུམ་པ་འདི་ནི་སེམས་ཙམ་སྟེ། 
སྲིད་པའི་ཡན་ལག་བཅུ་གཉིས་གང་དག་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་པ་དེ་དག་ཐམས་ཅད་ཀྱང་སེམས་གཅིག་ལ་གནས་པ་དག་གོ་སྙམ་མོ་ཞེས་གསུངས་པ་ལ་སོགས་པའོ། 
།སྲིད་པའི་ཡན་ལག་རྣམས་ལས་རྣམ་པ་གཉིས་སུ་ཉེ་བར་གནས་པའི་ཕྱིར་ཐབས་ཡོངས་སུ་བརྟག་པ་ནི་དེ་ལ་མ་རིག་པ་ནི་བྱ་བ་གཉིས་[^1784K]ཉེ་བར་གནས་པ་ཡིན་ཏེ། 
སེམས་ཅན་རྣམས་ཀྱང་དམིགས་པ་ལ་རྨོངས་པར་བྱེད་པ་དང་། 
འདུ་བྱེད་མངོན་པར་འགྲུབ་པའི་རྒྱུ་ཡང་འབྱིན་པའོ་ཞེས་གསུངས་པ་ལ་སོགས་པའོ། 
།སྲིད་པའི་ཡན་ལག་རྣམས་གཡོ་བ་མེད་པའི་ཕྱིར། 
རྐྱེན་གྱི་[^1785K]མཚན་ཉིད་ཡོངས་སུ་བརྟག་པ་ནི་དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་སོ་ཞེས་བྱ་བ་ནི། 
མ་རིག་པའི་རྐྱེན་གྱིས་འདུ་བྱེད་རྣམས་རྒྱུན་མི་འཆད་པ་དང་། 
རྟོན་པའོ་[^1786K]ཞེས་གསུངས་པ་ལ་སོགས་པའོ། 
།ལམ་གསུམ་གྱི་[^1787K]སྡུག་བསྔལ་དང་། 
ཀུན་འབྱུང་བའི་བདེན་པར་འགྱུར་བའི་ཕྱིར་བདེན་པ་ལ་འཇུག་པ་ཡོངས་སུ་རྟོག་པ་ནི་དེ་ལ་མ་རིག་པ་དང་། 
སྲེད་པ་དང་། 
ལེན་པ་ནི་ཉོན་མོངས་པའི་ལམ་གྱི་རྒྱུན་མི་འཆད་པའོ། 
།འདུ་བྱེད་དང་སྲིད་པ་ནི་ལས་ཀྱི་ལམ་གྱི་རྒྱུན་མི་འཆད་པའོ། 
།ལྷག་མ་རྣམས་ནི་སྡུག་བསྔལ་གྱི་ལམ་གྱི་རྒྱུན་མི་འཆད་ཅེས་གསུངས་པ་ལ་སོགས་པའོ། 
།སྔོན་དང་མཐའི་བར་དང་། 
ཕྱི་མའི་མཐའ་ཡོངས་སུ་སྨིན་པར་བྱ་བའི་ཁྱད་པར་གྱི་[^1788K]ཕྱིར་ནུས་པ་དང་། 
མི་ནུས་པའི་གནས་ལ་འཇུག་པར་ཡོངས་སུ་བརྟག་པ་ནི་གང་གི་ཕྱིར། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྔོན་གྱི་མཐའི་[^1789K]ལྟོས་པའོ། 
།རྣམ་པར་ཤེས་པ་ནས་ཚོར་བ་ཞེས་བྱ་བའི་བར་དེ་ནི་དེ་ལྟར་བྱུང་བའི་ལྟོས་པའོ། 
།སྲེད་པ་ནས་སྲིད་པ་ཞེས་བྱ་བའི་བར་དེ་ནི་ཕྱི་མའི་མཐའི་ལྟོས་པ་སྟེ་ཞེས་གསུངས་པ་ལ་སོགས་པའོ། 
།སྡུག་བསྔལ་ཉིད་ཆ་ཕྲ་བ་ཡོངས་སུ་མི་ཤེས་པ་དང་། 
ཡོངས་སུ་ཤེས་པ་མངོན་པའི་ང་རྒྱལ་བྱེད་པའི་ཕྱིར་མངོན་པའི་ང་རྒྱལ་ཅན་མངོན་པའི་ང་རྒྱལ་མེད་པ་ལ་འཇུག་པ་ཡོངས་སུ་བརྟག་པ་ནི་གང་གི་ཕྱིར་དེ་ལ་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནས། 
སྐྱེ་མཆེད་དྲུག་གི་བར་དེ་ནི་འདུ་བྱེད་ཀྱི་སྡུག་བསྔལ་ཉིད་དོ་ཞེས་གསུངས་པ་ལ་སོགས་པའོ། 
།མཐའི་བར་ཡང་རྒྱུ་རྐྱེན་ལས་བྱུང་བའི་ཕྱིར་ལ། 
[^1790K]ཕྱི་མའི་མཐའ་ཡང་སྐྱེ་བ་དང་འབྲེལ་པའི་ཕྱིར་ཐོག་མ་མེད་པ་ཉིད་དུ་ཡོངས་སུ་བརྟག་པ་ནི་གང་གི་ཕྱིར། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་ནི་འདུ་བྱེད་རྣམས་རྒྱུ་དང་རྐྱེན་ལས་འབྱུང་བ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་བྱ་བ་དང་། 
མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྐྱེ་བ་དང་འབྲེལ་པ་སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་བྱ་བ་ལ་སོགས་པའོ། 
།འདོད་པ་དང་། 
གཟུགས་དང་། 
གཟུགས་མེད་པའི་སྲེད་པ་རྣམས་ཀྱིས་སྲིད་པའི་ལུགས་སུ་འབྱུང་བའི་ཕྱིར་སྣ་ཚོགས་ཉིད་དུ་ཡོངས་སུ་བརྟག་པ་ནི། 
གང་གི་ཕྱིར་མ་རིག་པའི་རྐྱེན་གྱིས་འདུ་བྱེད་རྣམས་ཞེས་བྱ་བ་དེ་ནི་སྲིད་པའི་ལུགས་སུ་འབྱུང་བར་ཡོངས་སུ་བརྟག་པ་[^1791K]སྟེ། 
ལྷག་མ་རྣམས་ཀྱང་དེ་བཞིན་ནོ་ཞེས་གསུངས་པ་ལ་སོགས་པའོ། 
།དེ་ལྟར་མི་གནས་པའི་ལམ་སྒྲུབ་པའི་ཁྱད་པར་བསྟན་ནས། 
གཉེན་པོའི་ཁྱད་པར་ཐོབ་པ་དང་། 
མི་མཐུན་པའི་ཕྱོགས་ཉམས་པའི་ཁྱད་པར་དང་། 
སྒྲུབ་པ་དང་གནས་པའི་ཁྱད་པར་ཐོབ་པ་དང་། 
ཏིང་ངེ་འཛིན་གྱི་ཁྱད་པར་ཐོབ་པ་དང་། 
བསམ་པའི་ཁྱད་པར་ཐོབ་པ་དང་། 
ནུས་པའི་ཁྱད་པར་ཐོབ་པ་དང་། 
རྣམ་པ་ལྔས་དེའི་འབྲས་བུའི་ཁྱད་པར་ཡོངས་སུ་སྟོན་ཏེ། 
དེ་ལ་གཉེན་པོའི་ཁྱད་པར་ནི་རྣམ་པར་ཐར་པའི་སྒོ་གསུམ་མོ། 
།དེ་ལ་རྣམ་པར་ཐར་པའི་སྒོ་སྟོང་པ་ཉིད་ནི་གང་ཟག་ལ་བདག་མེད་པར་མཐོང་བ་དང་། 
ཆོས་ལ་བདག་མེད་པར་མཐོང་བ་དང་། 
དེ་གཉི་གའི་བྱ་བ་མེད་པས་བྱེད་པ་པོ་མེད་པར་མཐོང་བ་དང་། 
རྣམ་པ་གསུམ་གྱིས་ཡོངས་སུ་སྟོན་ཏེ། 
གང་གི་ཕྱིར་དེ་དེ་ལྟར་རྟེན་ཅིང་འབྲེལ་པར་འབྱུང་བ་ལ་རྣམ་པ་བཅུར་སོ་སོར་རྟོག་ཅིང་བདག་མེད་པ་དང་། 
སྲོག་མེད་པ་དང་། 
གང་ཟག་མེད་པ་དང་། 
ངོ་བོ་ཉིད་ཀྱིས་སྟོང་པ་དང་། 
བྱེད་པ་པོ་དང་། 
ཚོར་བ་པོ་མེད་པར་སོ་སོར་རྟོག་པའི་ཚེ། 
སྟོང་པ་ཉིད་ཀྱི་རྣམ་པར་ཐར་པའི་སྒོ་[^1792K]སྐྱེས་བ་ཡིན་ནོ་ཞེས་གསུངས་པའོ། 
།དེ་ལ་གང་ཟག་ལ་བདག་མེད་པར་མཐོང་བ་ནི་བདག་མེད་པ་དང་། 
སྲོག་མེད་པ་དང་གང་ཟག་མེད་པ་ཞེས་གསུངས་པའི་ཕྱིར་རོ། 
།ཆོས་ལ་བདག་མེད་པར་མཐོང་བ་ནི་ངོ་བོ་ཉིད་ཀྱི་[^1793K]སྟོང་པ་ཞེས་གསུངས་པའི་ཕྱིར་རོ། 
།གང་ཟག་དང་ཆོས་དེ་གཉིས་ཀ་ཡང་གཡོ་བ་མེད་དེ། 
བྱ་བ་མེད་པས་བྱེད་པ་པོ་མེད་པར་མཐོང་བ་ནི་བྱེད་པ་པོ་དང་། 
ཚོར་བ་པོ་མེད་པ་ཞེས་གསུངས་པའི་ཕྱིར་རོ། 
།མཚན་མ་མེད་པ་ནི་མི་མཐུན་པའི་ཕྱོགས་ཡིད་ཙམ་ཉམས་པ་དང་། 
གཉེན་པོ་རྙེད་པ་དང་། 
མཚན་མ་ཀུན་དུ་མི་འབྱུང་བ་དང་རྣམ་པ་གསུམ་གྱིས་ཡོངས་སུ་སྟོན་ཏེ། 
གང་གི་ཕྱིར་དེ་སྲིད་པའི་ཡན་ལག་དེ་དག་གི་རང་བཞིན་འགགས་ཤིང་རྣམ་པར་ཐར་པ་ལས་[^1794K]ཤིན་ཏུ་ཉེ་བར་གནས་པས་ཆོས་ཀྱི་མཚན་མ་གང་ཡང་མི་སྐྱེ་སྟེ། 
དེའི་ཕྱིར་མཚན་མ་མེད་པའི་རྣམ་པར་ཐར་པའི་སྒོ་སྐྱེ་བ་[^1795K]ཡིན་ནོ་ཞེས་གསུངས་པའོ། 
།དེ་ལ་མི་མཐུན་པའི་ཕྱོགས་ཡིད་ཙམ་ཉམས་པ་ནི་སྲིད་པའི་ཡན་ལག་རྣམས་ཀྱི་རང་བཞིན་འགག་[^1796K]ཅེས་གསུངས་པའི་ཕྱིར་རོ། 
།གཉེན་པོ་རྙེད་པ་ནི་རྣམ་པར་ཐར་པ་ཤིན་ཏུ་ཉེ་བར་གནས་པས་ཞེས་གསུངས་པའི་ཕྱིར་རོ། 
།མཚན་མ་ཀུན་དུ་མི་འབྱུང་བ་ནི་ཆོས་ཀྱི་[^1797K]མཚན་མ་གང་ཡང་མི་སྐྱེ་ཞེས་གསུངས་པའི་ཕྱིར་རོ། 
།སྨོན་པ་མེད་པ་ནི་གནས་དང་། 
རང་བཞིན་དང་། 
ཁྱད་པར་དང་རྣམ་པ་གསུམ་གྱིས་རིག་པར་བྱ་སྟེ། 
གང་གི་ཕྱིར་དེ་དེ་ལྟར་སྟོང་པ་ཉིད་དང་། 
མཚན་མ་མེད་པ་ལ་ཞུགས་པས་སྙིང་རྗེ་ཆེན་པོ་སྔོན་དུ་གཏོང་ཞིང་སེམས་ཅན་ཡོངས་སུ་སྨིན་པར་བྱ་བ་མ་གཏོགས་པར་འདོད་པ་གང་ཡང་མི་སྐྱེ་སྟེ། 
དེ་ལྟར་དེའི་སྨོན་པ་མེད་པའི་རྣམ་པར་ཐར་པའི་སྒོ་སྐྱེས་པ་ཡིན་ནོ་ཞེས་གསུངས་པའོ། 
།དེ་ལ་སྟོང་པ་ཉིད་དང་མཚན་མ་མེད་པ་ལ་འཇུག་པའི་གནས་ཀྱི་[^1798K]སྨོན་པ་མེད་པ་སྒྲུབ་པའི་ཕྱིར། 
སྟོང་པ་ཉིད་དང་མཚན་མ་མེད་པ་ལ་འཇུག་པ་ནི་གནས་སོ། 
།མངོན་པར་འདོད་པ་མི་སྐྱེ་བ་ནི་རང་བཞིན་ཏེ་སྨོན་པ་མེད་པའི་རང་བཞིན་ནི་མངོན་པར་འདོད་པ་མེད་པའོ། 
།སྙིང་རྗེ་ཆེན་པོ་སྔོན་དུ་གཏོང་ཞིང་སེམས་ཅན་ཡོངས་སུ་སྨིན་པར་བྱ་བ་ནི་མངོན་པར་འདོད་པ་ཁྱད་པར་ཅན་ཏེ་ཉན་ཐོས་ཀྱི་སྨོན་པ་མེད་པའི་རང་བཞིན་ཡང་མངོན་པར་འདོད་པ་མེད་པ་ཡིན་མོད་ཀྱི། 
དེ་ནི་སེམས་ཅན་ཡོངས་སུ་སྨིན་པར་བྱ་བའི་མངོན་པར་འདོད་པ་སྤངས་པའོ། 
།དེ་ལ་མི་མཐུན་པའི་ཕྱོགས་ཉམས་པའི་ཁྱད་པར་ནི་འདུ་ཤེས་རྣམ་པ་གསུམ་དང་བྲལ་བ་སྟེ། 
གང་གི་ཕྱིར་དེ་རྣམ་པར་ཐར་པའི་སྒོ་གསུམ་པོ་འདི་དག་བསྒོམས་པས་[^1799K]བདག་དང་གཞན་གྱི་འདུ་ཤེས་དང་བྲལ་བ་བྲལ་བ་དང[^1800K]། 
བྱེད་པ་པོ་དང་ཚོར་བ་པོའི་འདུ་ཤེས་དང་བྲལ་བ་དང། 
ཡོད་པ་དང་མེད་པའི་འདུ་ཤེས་དང་བྲལ་བས་ཞེས་གསུངས་པ་སྟེ། 
དེ་ཡང་ས་ལྔ་པ་ལ་སེམས་ཀྱི་བསམ་པ་མཉམ་པ་ཉིད་རྣམས་དང་། 
ས་བཞི་པ་ལས་[^1801K]ལྷག་པར་གཡོ་བ་ལ་སོགས་པ་དང་བྲལ་བ་དང་། 
ས་དྲུག་པ་འདི་ལ་ཆོས་མཉམ་པ་ཉིད་རྣམས་དང་གོ་རིམས་བཞིན་[^1802K]དུ་རིག་པར་བྱའོ། 
།དེ་ལ་སྒྲུབ་པའི་ཁྱད་པར་ནི་རྣམ་པ་གཉིས་ཏེ། 
གོ་ཆའི་སྒྲུབ་པ་དང་སྐྱེས་བུའི་བྱེད་པའི་སྒྲུབ་པའོ། 
།གོ་ཆའི་སྒྲུབ་པ་[^1803K]འདུས་བྱས་ལ་ཉེས་པ་མང་པོའི་སྐྱོན་ཆགས་པར་ཡོངས་སུ་ཤེས་པས་ལས་དང་ཉོན་མོངས་པའི་འཆིང་བ་དང་། 
སྐྱེ་བའི་ཚོགས་པ་སྤོང་བ་སེམས་ཅན་གྱི་དོན་བྱེད་པ་ཁྱད་པར་ཅན་ཏེ། 
གང་གི་ཕྱིར་དེ་བྱང་ཆུབ་ཀྱི་ཡན་ལག་ཡོངས་སུ་མ་གྲུབ་པ་རྣམས་ཡོངས་སུ་གྲུབ་པར་བྱ་བའི་ཕྱིར་ཕྱིར་དང[^1804K]། 
སྙིང་རྗེ་ཆེན་པོ་སྔོན་དུ་བཏང་སྟེ། 
དེ་བས་ཀྱང་ཤས་ཆེར་ཤིན་ཏུ་བརྩོན་པར་བྱེད་དོ། 
།དེ་འདི་སྙམ་དུ་སེམས་ཏེ། 
ཀུན་དུ་སྦྱོར་བ་ལས་ནི་འདུས་བྱས་འབྱུང་ངོ་། 
།བྲལ་བ་ལས་ནི་འདུས་བྱས་མི་འབྱུང་ངོ་། 
།ཚོགས་པ་ལས་ནི་འདུས་བྱས་འབྱུང་ངོ་། 
།མ་ཚོགས་པ་ལས་[^1805K]ནི་འདུས་བྱས་[^1806K]མི་འབྱུང་ངོ་། 
།དེ་ལྟས་བདག་གིས་འདུས་བྱས་པ་ཉེས་པ་མང་པོའི་སྐྱོན་ཆགས་པ་དེ་ལྟ་བུ་[^1807K]འདི་ཤེས་པར་བྱས་ལ་ཀུན་དུ་སྦྱོར་བ་འདི་དང་ཚོགས་པ་འདིའི་རྒྱུན་གཅད་པར་[^1808K]ཡང་མི་བྱ་ཞིང་། 
སེམས་ཅན་ཡོངས་སུ་སྨིན་པར་བྱ་བའི་ཕྱིར་འདུ་བྱེད་རྣམས་ཤིན་ཏུ་ཞི་བ་ཐོབ་པར་ཡང་མི་བྱའོ་སྙམ་མོ་ཞེས་གསུངས་པའོ། 
།སྐྱེས་བུའི་བྱེད་པའི་སྒྲུབ་པ་ནི་རྣམ་པར་[^1809K]སུན་འབྱིན་པའི་གཉེན་པོས་ཉེས་པ་མང་པོའི་སྐྱོན་ཆགས་པར་སོ་སོར་རྟོག་པ་དང་། 
སྤོང་བའི་གཉེན་པོས་རང་དང་སྤྱིའི་མཚན་ཉིད་རང་བཞིན་གྱིས་མེད་པ་སོ་སོར་རྟོག་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་དེ་དེ་ལྟར་འདུ་བྱེད་དུ་གྱུར་པ་ཉེས་པ་མང་པོའི་སྐྱོན་ཆགས་ཤིང་རང་བཞིན་གྱི་[^1810K]ངོ་བོ་ཉིད་མེད་པ་དང་། 
མ་སྐྱེས་མ་འགགས་པར་སོ་སོར་རྟོག་པ་ན་ཞེས་གསུངས་པའོ། 
།དེ་ལ་གནས་པའི་ཁྱད་པར་ནི་ཡེ་ཤེས་དང་། 
སྙིང་རྗེའི་ཁྱད་པར་དང་ལྡན་པས་མི་གནས་པའི་ལམ་ལ་བརྟེན་ནས་ཆགས་པ་མེད་པའི་ཡེ་ཤེས་མངོན་དུ་གྱུར་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་མངོན་དུ་གྱུར་བ་ཡིན་པ་དང་། 
འདུས་བྱས་དང་མྱ་ངན་ལས་འདས་པ་གཉིས་མཉམ་པ་ཉིད་དུ་རྟོགས་པ་[^1811K]ཡིན་པར་རིག་པར་བྱ་སྟེ། 
དེ་དང་མི་འགྲོགས་ཤིང་མི་གནས་ཏེ། 
དེའི་ཚོགས་ཡོངས་སུ་མ་[^1812K]རྫོགས་པའི་ཕྱིར་ཏེ། 
གང་གི་ཕྱིར་སྙིང་རྗེ་ཆེན་པོ་མངོན་པར་སྒྲུབ་པ་དང་། 
སེམས་ཅན་གྱི་ཚོགས་ཡོངས་སུ་མི་གཏོང་བས་ཆགས་པ་མེད་པའི་ཡེ་ཤེས་ལ་མངོན་པར་ཕྱོགས་པ་ཞེས་བྱ་བ་ཤེས་རབ་ཀྱི་ཕ་རོལ་ཏུ་ཕྱིན་པ་གནས་པ་སྣང་བའི་[^1813K]ཚུལ་གྱིས་མངོན་སུམ་དུ་འགྱུར་རོ། 
།དེ་ཡེ་ཤེས་དེ་ལྟ་བུ་དང་ལྡན་ཞིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་[^1814K]གནས་པ་སྣང་བར་གྱུར་ནས་བྱང་ཆུབ་ཀྱི་ཡན་ལག་སྡུད་པའི་རྐྱེན་རྣམས་ཀྱང་ཉེ་བར་བསྒྲུབས་[^1815K]ལ་འདུས་བྱས་དང་འགྲོགས་པར་ཡང་མི་གནས་སོ། 
།འདུ་བྱེད་རྣམས་ལ་རང་བཞིན་གྱིས་ཞི་བར་ཡང་སོ་སོར་རྟོག་ལ། 
བྱང་ཆུབ་ཀྱི་ཡན་ལག་ཡོངས་སུ་མ་རྫོགས་པའི་ཕྱིར། 
དེ་ལ་ཡང་མི་གནས་ཏེ་ཞེས་གསུངས་པའོ། 
།དེ་ལ་ཆགས་པ་མེད་པའི་ཡེ་ཤེས་ནི་དེ་བཞིན་གཤེགས་པའི་ཡེ་ཤེས་སུ་རིག་པར་བྱའོ། 
།ཡོངས་སུ་མ་གྲུབ་པའི་ཕྱིར་སྣང་བའི་ཚུལ་གྱིས་ཞེས་བྱའོ། 
།དེ་ལ་ཏིང་ངེ་འཛིན་གྱི་[^1816K]ཁྱད་པར་ནི་སྟོང་པ་ཉིད་ཀྱི་ཏིང་ངེ་འཛིན་དེའི་འཁོར་དང་བཅས་པ་རྣམ་པ་བཅུ་སྟེ། 
བྱང་ཆུབ་སེམས་དཔའི་ས་མངོན་དུ་གྱུར་པ་འདི་ལ་གནས་པའི་བྱང་ཆུབ་སེམས་དཔའ་འདི་ལ་འཇུག་པ་སྟོང་པ་ཞེས་བྱ་བའི་ཏིང་ངེ་འཛིན་སྐྱེ་བར་འགྱུར་རོ། 
།ངོ་བོ་ཉིད་སྟོང་པ་ཉིད་དང་དོན་དམ་པ་སྟོང་པ་ཉིད་དང་། 
ཆེན་པོ་སྟོང་པ་ཉིད་དང་མཚུངས་པར་ལྡན་པ་སྟོང་པ་ཉིད་དང་། 
མངོན་པར་སྒྲུབ་པ་སྟོང་པ་ཉིད་དང་། 
ཇི་ལྟ་བ་བཞིན་དུ་རྣམ་པར་མི་རྟོག་པ་སྟོང་པ་ཉིད་དང་། 
ལྟ་བ་དང་བཅས་པ་སྟོང་པ་ཉིད་དང་། 
བྲལ་བ་དང་མ་བྲལ་བ་སྟོང་པ་ཉིད་དང་ཞེས་བྱ་བའི་ཏིང་ངེ་འཛིན་སྐྱེ་བར་འགྱུར་ཏེ། 
དེ་དག་ལ་སོགས་པ་སྟོང་པ་ཉིད་ཀྱི་སྒོའི་ཏིང་ངེ་འཛིན་ས་ཡ་དག་དེ་ལ་མངོན་སུམ་དུ་འགྱུར་རོ། 
།དེ་བཞིན་དུ་མཚན་མ་མེད་པའི་སྒོའི་ཏིང་ངེ་འཛིན་ས་ཡ་དག་དང་། 
སྨོན་པ་མེད་པའི་ཏིང་ངེ་འཛིན་ས་ཡ་དག་མངོན་དུ་[^1817K]འགྱུར་རོ་ཞེས་གསུངས་པའོ། 
།སྟོང་པ་ཉིད་ཀྱི་ཏིང་ངེ་འཛིན་དེ་ཡང་རྒྱུ་བཞིས་རྣམ་པར་གཞག་པར་རིག་པར་བྱ་སྟེ། 
དམིགས་པས་ནི་བཞི་པ་མ་གཏོགས་པ་ལྔ་པོ་དག་སྟེ། 
གང་ཟག་ལ་བདག་མེད་པ་ལ་དམིགས་པས་[^1818K]འཇུག་པ་སྟོང་པ་ཉིད་དོ། 
།ཆོས་ལ་བདག་མེད་པ་ལ་དམིགས་པས་རང་བཞིན་སྟོང་པ་ཉིད་དོ། 
།དེ་ལ་འཛིན་པ་སྟོང་པ་ཉིད་ལ་དམིགས་པས་དོན་དམ་པ་སྟོང་པ་ཉིད་དོ། 
།དེའི་གནས་ཀུན་གཞི་རྣམ་པར་ཤེས་པ་ལ་དམིགས་པས་ཆེན་པོ་སྟོང་པ་ཉིད་དོ། 
།འཇུག་པའི་རྣམ་པར་ཤེས་པ་ལ་དམིགས་པས་མཚུངས་པར་ལྡན་པ་སྟོང་པ་ཉིད་དོ། 
།བག་ཡོད་པ་ཡོངས་སུ་འཛིན་པས་བཞི་པ་རྣམ་པར་གཞག་སྟེ། 
ཤིན་ཏུ་བསྒོམ་པའི་ཕྱིར་བསྒོམས་པས་[^1819K]ཆོག་མི་ཤེས་པས་[^1820K]དམ་པ་སྟོང་པ་ཉིད་དོ། 
།ཁྱད་པར་ཞུགས་པ་ཐོབ་པས་ནི་བདུན་པ་སྟེ། 
ཡོན་ཏན་ཁྱད་པར་ཞུགས་པས་[^1821K]ཐོབ་པར་བྱེད་པས་མངོན་པར་སྒྲུབ་པ་སྟོང་པ་ཉིད་ཀྱི་ཏིང་ངེ་འཛིན་ཏོ། 
།རྒྱུ་ཉིད་ཀྱིས་ནི་ལྷག་མ་རྣམས་ཏེ་ཤེས་བྱའི་སྒྲིབ་པ་རྣམ་པར་དག་པའི་རྒྱུར་གྱུར་པས་ཇི་ལྟ་བ་བཞིན་དུ་རྣམ་པར་དག་པའི་མི་རྟོག་པ་སྟོང་པ་ཉིད་ཀྱི་ཏིང་ངེ་འཛིན་ཏོ། 
།སེམས་ཅན་ཡོངས་སུ་སྨིན་པར་བྱེད་པའི་རྒྱུར་གྱུར་པས་ལྟ་བ་དང་བཅས་པའི་སྟོང་པ་ཉིད་ཀྱི་[^1822K]ཏིང་ངེ་འཛིན་ཏོ། 
།བསམས་བཞིན་དུ་སྲིད་པ་ཡོངས་སུ་འཛིན་པའི་རྒྱུར་གྱུར་པས་བྲལ་བ་དང་། 
མ་བྲལ་བ་སྟོང་པ་ཉིད་ཀྱི་ཏིང་ངེ་འཛིན་ཏེ་སྲིད་པ་ཡོངས་སུ་འཛིན་པ་དེ་ལྟ་བུ་དེ་ནི་ཀུན་ནས་ཉོན་མོངས་པ་དང་མི་ལྡན་པ་དང་། 
སྲིད་པའི་མཚན་ཉིད་དང་མི་ལྡན་པ་མ་ཡིན་པས། 
དེའི་ཕྱིར་བྲལ་བ་དང་མ་བྲལ་བས་རབ་ཏུ་ཕྱེའོ[^1823K]། 
།དེ་ལ་བསམ་པའི་ཁྱད་པར་ནི་བརྟན་པའི་ཕྱིར་མི་ཕྱེད་པའི་བསམ་པ་སྟེ། 
གང་གི་ཕྱིར་བྱང་ཆུབ་སེམས་དཔའི་ས་མངོན་དུ་གྱུར་པ་འདི་ལ་གནས་པའི་བྱང་ཆུབ་སེམས་དཔའ་དེ་བས་ཀྱང་ཤེས་ཤས་[^1824K]ཆེར་མི་ཕྱེད་པའི་[^1825K]བསམ་པ་ཉིད་[^1826K]ཡོངས་སུ་རྫོགས་པར་འགྱུར་རོ་ཞེས་གསུངས་པའོ། 
།མི་ཕྱེད་པའི་བསམ་པ་ཉིད་དེ་ཡང་དོན་རྣམ་པ་དགུར་རིག་པར་བྱ་སྟེ། 
དམིགས་པ་ལ་མོས་པ་ངེས་པ་ནི་གང་གི་ཕྱིར་ངེས་པའི་བསམ་པ་ཉིད་ཅེས་གསུངས་པའོ། 
།འཁྲུག་པ་ལ་མི་བརྗེད་པ་ནི་གང་གི་ཕྱིར་དགེ་བའི་བསམ་པ་ཉིད་ཅེས་གསུངས་པའོ། 
།གསང་བའི་གནས་ལ་[^1827K]སྐྲག་པ་ནི་གང་གི་ཕྱིར་ཟབ་པའི་བསམ་པ་ཉིད་ཅེས་གསུངས་པའོ། 
།ཐེག་པ་ལས་མི་གཡོ་བ་ནི་གང་གི་ཕྱིར་ཕྱིར་མི་ལྡོག་པའི་བསམ་པ་ཉིད་ཅེས་གསུངས་པའོ། 
།བརྩོན་འགྲུས་རྩོམ་པ་[^1828K]ནི་གང་གི་ཕྱིར་རྒྱུན་མི་འཆད་པའི་བསམ་པ་ཉིད་ཅེས་གསུངས་པའོ། 
།སེར་སྣ་དང་འཆལ་བའི་ཚུལ་ཁྲིམས་གྱི་དྲི་མ་དང་བྲལ་བ་ནི་གང་གི་ཕྱིར་དྲི་མ་མེད་པའི་བསམ་པ་ཉིད་ཅེས་གསུངས་པའོ། 
།སེམས་ཅན་གྱི་དོན་བྱེད་པ་ནི་གང་གི་ཕྱིར་མཐའ་ཡས་པའི་བསམ་པ་ཉིད་ཅེས་གསུངས་པའོ། 
།རྣམ་པར་ཐར་པ་མཆོག་འདོད་པ་ནི་གང་གི་ཕྱིར་ཡེ་ཤེས་ལ་མངོན་པར་དད་པའི་བསམ་པ་ཉིད་ཅེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པའི་སྦྱོར་བ་ནི་གང་གི་ཕྱིར་ཐབས་དང་ཤེས་རབ་དང་[^1829K]ལྡན་པའི་བསམ་པ་ཉིད་ཡོངས་སུ་རྫོགས་པར་འགྱུར་ཏེ་ཞེས་གསུངས་པའོ། 
།དེ་ནི་[^1830K]བྱང་ཆུབ་སེམས་དཔའི་བསམ་པ་དེ་དག་ནི་དེ་བཞིན་གཤེགས་པའི་བྱང་ཆུབ་ལ་ཤིན་ཏུ་སོང་བ་ཡིན་ནོ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པའི་ཁྱད་པར་ཐོབ་པས་རིང་དུ་ཞུགས་པའི་ཕྱིར་རོ། 
།དེ་ལ་ནུས་པའི་ཁྱད་པར་ནི་རྣམ་པ་དགུར་[^1831K]རིག་པར་བྱ་སྟེ་ནུས་པ་རྣམ་པ་དགུ་ལ་ཕས་ཀྱི་རྒོལ་བ་ཚར་གཅོད་པའི་ནུས་པ་ནི་གང་གི་ཕྱིར་ཕས་ཀྱི་རྒོལ་བ་ཐམས་ཅད་ཀྱིས་ཕྱིར་མི་ལྡོག་པའི་ཕྱིར་བརྩོན་འགྲུས་དང་ལྡན་པ་ཡིན་ཞེས་གསུངས་པའོ། 
།ཐེ་ཚོམ་གཅོད་པའི་ནུས་པ་ནི་གང་གི་ཕྱིར་ཡེ་ཤེས་ཀྱི་ས་ལ་ཡང་དག་པར་ཞུགས་པ་ཡིན་[^1832K]ཞེས་གསུངས་པའོ། 
།ཐེག་པ་ལས་མི་གཡོ་བའི་ནུས་པ་ནི་གང་གི་ཕྱིར་ཉན་ཐོས་དང་རང་སངས་རྒྱས་ཀྱི་ས་རྣམས་ལས་ལོག་པ་ཡིན་ཞེས་གསུངས་པའོ། 
།གསང་བའི་གནས་ལ་མོས་པའི་ནུས་པ་ནི་གང་གི་ཕྱིར་སངས་རྒྱས་ཀྱི་ཡེ་ཤེས་ལ་མངོན་དུ་ཕྱོགས་པར་གཅིག་ཏུ་ངེས་པ་ཡིན་ཞེས་གསུངས་པའོ། 
།རྣམ་པར་མི་འདོར་བའི་ནུས་པ་ནི་གང་གི་ཕྱིར་བདུད་དང་ཉོན་མོངས་པ་ཀུན་དུ་འབྱུང་བ་ཐམས་ཅད་ཀྱིས་མི་འཕྲོགས་པ་ཡིན་ཞེས་གསུངས་པའོ། 
།ཉོན་མོངས་པའི་སྒྲིབ་པ་རྣམ་པར་དག་པའི་དབང་དུ་བྱས་ནས་གཉེན་པོ་བརྟན་པའི་ནུས་པ་[^1833K]ནི་གང་གི་ཕྱིར། 
བྱང་ཆུབ་སེམས་དཔའི་ཡེ་ཤེས་ཀྱི་སྣང་བ་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།གཉེན་པོ་ཤིན་ཏུ་རྒྱས་པའི་ནུས་པ་ནི་གང་གི་ཕྱིར་སྟོང་པ་ཉིད་དང་། 
མཚན་མ་མེད་པ་དང་། 
སྨོན་པ་མེད་པའི་ཆོས་ཀུན་དུ་སྤྱད་པ་རྣམས་ཤིན་ཏུ་ཡོངས་སུ་བསྒོམ་པ་[^1834K]ཡིན་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པའི་ནུས་པ་ནི་གང་གི་ཕྱིར་ཐབས་དང་ཤེས་རབ་ཀྱིས་རྣམ་པར་དཔྱད་པ་རྣམས་དང་ལྡན་པ་ཡིན་ཞེས་གསུངས་པའོ། 
།ཤེས་བྱའི་སྒྲིབ་པ་རྣམ་པར་དག་པའི་ནུས་པ་ནི་གང་གི་ཕྱིར། 
བྱང་ཆུབ་ཀྱི་ཕྱོགས་པའི་ཆོས་རྣམས་མངོན་པར་བསྒྲུབས་པས་[^1835K]རྣམ་པར་རྒྱས་པ་ཡིན་ནོ་ཞེས་གསུངས་པའོ། 
།བྱང་ཆུབ་སེམས་དཔའི་ས་མངོན་དུ་གྱུར་པ་འདི་ལ་གནས་པ་དེ་ཆོས་དེ་དག་ལ་ཇི་ལྟ་བ་བཞིན་དུ་མཐུན་པར་མི་བྱེད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ཆེས་ཤས་ཆེ་ཞིང་། 
རྗེས་སུ་མཐུན་པའི་བཟོད་པ་རྣོན་པོ་གཉིས་པ་སྐྱེས་པ་ཡིན་ནོ་ཞེས་བྱ་བ་དེ་ལ་ཆོས་དེ་དག་ཅེས་བྱ་བ་ནི་ནུས་པའི་ཁྱད་པར་གྱིས་བསྡུས་པ་བསྟན་མ་ཐག་པ་རྣམས་སོ། 
།བྱང་ཆུབ་སེམས་དཔའི་ས་མངོན་དུ་གྱུར་པ་འདི་ལ་གནས་པ་དེ་ལ་སངས་རྒྱས་མང་པོ་སྣང་བར་འགྱུར་ཞེས་བྱ་བ་ཐམས་ཅད་སྔ་མ་བཞིན་ནོ། 
།དེ་དག་ལས་ཆོས་བསྟན་པ་ཉན་ཏོ། 
།ཐོས་ནས་ཀྱང་ཇི་ལྟ་བ་བཞིན་དུ་སྙོམས་པར་འཇུག་པ་དང་། 
ཤེས་རབ་དང་ཡེ་ཤེས་ཀྱི་སྣང་བས་རབ་ཏུ་སྦྱོར་རོ་ཞེས་བྱ་བ་ནི་དོན་གྱི་གཟུངས་ཐོབ་པར་ཡོངས་སུ་སྟོན་ཏེ། 
དེའི་རྒྱུ་བསྟན་པའི་ཕྱིར་རོ། 
།གཟུངས་དེ་ནི་ཏིང་ངེ་འཛིན་གྱི་ཁྱད་པར་ལ་བརྟེན་པའི་ལྷག་མཐོང་དང་། 
ཞི་གནས་ཀྱི་སྣང་བ་ལ་སྦྱོར་བས་ཐོབ་བོ[^1836K]། 
།ནན་ཏན་གྱིས་ཀྱང་འཛིན་ཏེ་ཞེས་བྱ་བ་ནི་དེའི་སྒྲིབ་པ་ལས་རྣམ་པར་གྲོལ་ནས་དོན་དེ་ལ་རེག་པའོ[^1837K]། 
།གསེར་གྱི་ས་ལེ་སྦྲམ་བཻཌཱུརྱས་ཕྱིས་པའི་དཔེས་ནི་ས་འདི་ལ་འཇིག་རྟེན་ལས་འདས་པའི་ཡེ་ཤེས་འཕེལ་བར་གྱུར་ནས་ཆེས་འོད་གསལ་བ་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་འདི་ལྟ་སྟེ་དཔེར་ན་གསེར་གྱི་ས་ལེ་སྦྲམ་དེ་ཉིད་བཻཌཱུརྱས་ཕྱིས་ནས་[^1838K]དེ་བས་ཀྱང་ཤས་ཆེར་རབ་ཏུ་བྱང་ཞིང་ཤིན་ཏུ་འོད་གསལ་བར་འགྱུར་རོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་མངོན་དུ་གྱུར་པ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་ཐབས་དང་ཤེས་རབ་ཀྱིས་རྣམ་པར་དཔྱད་པ་དེ་དག་ཀྱང་། 
དེ་བས་ཤས་ཆེར་རབ་ཏུ་བྱང་ཞིང་ཤིན་ཏུ་འོད་གསལ་བར་འགྱུར་རོ་ཞེས་གསུངས་པའོ། 
།ཆགས་པ་མེད་པའི་ཡེ་ཤེས་ལ་མངོན་པར་ཕྱོགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་མངོན་དུ་གྱུར་ཞེས་བྱའོ། 
།ཐབས་དང་ཤེས་རབ་ཀྱིས་རྣམ་པར་དཔྱད་པ་ཞེས་བྱ་བ་ནི་མི་གནས་པའི་ལམ་གྱིས་[^1839K]བསྡུས་པའི་ཤེས་རབ་ཀྱིས་སོ། 
།ཟླ་བའི་འོད་ཀྱི་དཔེས་ནི་འོད་ཀྱི་དཀྱིལ་འཁོར་གྱི་དཔེས་བསྟན་པས་སྔ་མའི་ཡེ་ཤེས་པས་རྒྱ་ཆེ་བའི་ཕྱིར་བྱེ་བྲག་སྟོན་ཏེ། 
འོད་ཆུང་བ་ནི་དཀྱིལ་འཁོར་རོ། 
།ཆེ་བ་ནི་འོད་དེ། 
ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན། 
ཟླ་བའི་འོད་དེ་ནི་སེམས་ཅན་གྱི་ལུས་རྣམས་[^1840K]ཀྱང་སིམ་པར་བྱེད་ལ། 
རླུང་གི་དཀྱིལ་འཁོར་བཞིས་ཀྱང་མི་འཕྲོགས་པ་ཡིན་ནོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་མངོན་དུ་གྱུར་པ་འདི་ལ་གནས་པའི་བྱང་ཆུབ་སེམས་དཔའ་དེའི་དགེ་བའི་རྩ་བ་དེ་དག་ཀྱང་སེམས་ཅན་བྱེ་བ་ཁྲག་ཁྲིག་འབུམ་ཕྲག་དུ་མའི་ཉོན་མོངས་པ་འབར་བ་རྣམས་ཀྱང་རབ་ཏུ་ཞི་བར་བྱེད་ཅིང་། 
བདུད་བཞིའི་ལམ་གྱི་སྤྱོད་པ་ངན་པ་དག་གིས་ཀྱང་མི་འཕྲོགས་པ་ཡིན་ནོ་ཞེས་བྱ་བ་ལ་བདུད་བཞིའི་ལམ་གྱི་སྤྱོད་པ་ངན་པ་རྣམས་ནི་བདུད་ཀྱིས་[^1841K]འཇུག་པར་བྱེད་པ་དག་ཡིན་པར་ཤེས་པར་བྱའོ། 
།ལྷག་མ་རྣམས་ནི་སྔ་མའི་ཚུལ་གྱིས་ཅི་རིགས་པར་ཁོང་དུ་ཆུད་པར་བྱའོ། 
།འཕགས་པ་ས་བཅུ་པ་[^1842K]ལས་ས་དྲུག་པའི་རྣམ་པར་བཤད་པ་རྫོགས་སོ།། 
།།བམ་པོ་བཅུ་པ། 
ས་བདུན་པ་ནི་མངོན་པར་འདུ་བྱེད་པ་མེད་པ་ལ་མངོན་པར་དགའ་བའི་གཉེན་པོ་རྣམ་པར་གཞག་པ་དང་། 
དེའི་རྣམ་པར་གཡེང་བའི་གཉེན་པོ་རྣམ་པར་གཞག་པ་དང་། 
ཟུང་དུ་འབྲེལ་པའི་ལམ་འཐོབ་པ་རྣམ་པར་གཞག་པ་དང། 
ས་སྔ་ཕྱི་ལས་ཁྱད་པར་རྣམ་པར་གཞག་པ་དང་། 
དེའི་འབྲས་བུ་རྣམ་པར་གཞག་པ་དང་། 
རྣམ་པ་ལྔས་རྣམ་པར་གཞག་པར་རིག་པར་བྱའོ། 
།དེ་ལ་མངོན་པར་འདུ་བྱེད་པ་མེད་པ་ལ་མངོན་པར་དགའ་བའི་གཉེན་པོ་ནི་ཐབས་དང་ཤེས་རབ་ཀྱིས་ཡང་དག་པར་སྐྱེད་པའི་[^1843K]ལམ་གཞན་རྩོམ་པའི་ཁྱད་པར་བཅུ་པོ་དག་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་དྲུག་པ་ལ་ལམ་ཤིན་ཏུ་ཡོངས་སུ་རྫོགས་པའི་བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ས་བདུན་པ་གནོན་ཏེ། 
དེ་ཐབས་དང་ཤེས་རབ་ཀྱི་ཡེ་ཤེས་ཀྱིས་མངོན་པར་སྒྲུབ་པའི་[^1844K]ལམ་གཞན་རྩོམ་པའི་ཁྱད་པར་བཅུས་གནོན་ཏོ་ཞེས་གསུངས་པའོ། 
།བྱང་ཆུབ་སེམས་དཔའ་དེ་ནི་ཆགས་པ་མེད་པའི་ཡེ་ཤེས་ལ་མངོན་པར་ཕྱོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་མངོན་དུ་གྱུར་པས་མངོན་པར་འདུ་བྱེད་པ་མེད་པ་ཉིད་ལ་སེམས་དགའ་བ་ཡིན་གྱི། 
མངོན་པར་མཐོ་བའི་མངོན་པར་འདུ་བྱེད་པ་ལ་ནི་མ་ཡིན་ཏེ། 
དེ་ལ་མངོན་པར་དགའ་བའི་གཉེན་པོར་དེ་དག་རྣམ་པར་གཞག་གོ། 
།ཐབས་དང་ཤེས་རབ་ཀྱི་ཡེ་ཤེས་ནི་ཆོས་ལ་བདག་མེད་པའི་ཡེ་ཤེས་སེམས་ཅན་ལ་ལྟ་བ་དང་བཅས་པའོ། 
།ལམ་གཞན་རྩོམ་པའི་ཁྱད་པར་ནི་གཉེན་པོས་ཡོངས་སུ་ཟིན་པ་མངོན་པར་མཐོ་བའི་ལམ་མོ། 
།དེ་ནི་འཇིག་རྟེན་ལས་འདས་པའི་གཞན་དང་། 
འཇིག་རྟེན་པའི་མངོན་པར་མཐོ་བའི་ལམ་ལས་གཞན་དུ་གྱུར་པའོ། 
།ཡོན་ཏན་རྣམ་པ་བཞིས་ཁྱད་པར་དུ་འཕགས་པ་སྟེ། 
ཇི་ལྟར་འདོད་པ་དང་། 
ཇི་སྲིད་འདོད་པའི་བར་དུ་ལོངས་སྤྱོད་དང་། 
ལུས་ཀྱི་ཁྱད་པར་ཐོབ་པའི་རྒྱུ་བསོད་ནམས་སོགས་པས་ལོངས་སྤྱོད་དང་། 
ལུས་ཀྱི་ཁྱད་པར་གྱི་རྒྱུ་ཉིད་ནི་གང་གི་ཕྱིར་སྟོང་པ་ཉིད་དང་། 
མཚན་མ་མེད་པ་དང་། 
སྨོན་པ་མེད་པ་ཤིན་ཏུ་བསྒོམ་པའི་[^1845K]ཡིད་དང་ལྡན་ལ། 
བསོད་ནམས་ཀྱི་ཚོགས་ཆེན་པོ་བསོགས་པ་ཡིན་ཞེས་གསུངས་པའོ། 
།དེ་ལྟར་ཁྱད་པར་ཐོབ་པ་ཚད་མེད་པ་བསྒོམས་པས་སེམས་ཅན་རྣམས་ལ་ལོག་པར་མི་སྒྲུབ་པའི་ཕྱིར། 
ཉེས་པར་[^1846K]སྤྱོད་པ་ལས་ཀུན་དུ་བསྲུང་བའི་རྒྱུ་ཉིད་ནི་གང་གི་ཕྱིར་བདག་མེད་པ་དང་། 
སྲོག་མེད་པ་དང་གང་ཟག་མེད་པའི་ཆོས་རྣམས་ལ་ཡང་འཇུག་ལ་ཚད་མེད་པ་བཞི་མངོན་པར་སྒྲུབ་པ་ཡང་མི་གཏོང་བ་ཡིན་ཞེས་གསུངས་པའོ། 
།བསོད་ནམས་ཀྱི་རང་བཞིན་གྱི་ཆོས་ཀྱི་ཚོགས་མངོན་པར་འདུ་བྱེད་པ་ཕ་རོལ་ཏུ་ཕྱིན་པ་རྣམས་ལེགས་པར་བྱེད་པས། 
དེའི་ཁྱད་པར་འཐོབ་པའི་རྒྱུ་འཕེལ་བའི་ཕྱིར། 
དགེ་བའི་རྩ་བ་ཀུན་དུ་བསྲུང་བའི་[^1847K]རྒྱུ་ཉིད་ནི་གང་གི་ཕྱིར། 
བསོད་ནམས་ཀྱི་ཆོས་ཀྱི་ཚོགས་ཕ་རོལ་ཏུ་ཕྱིན་པ་མངོན་པར་འདུ་བྱ་བ་ཡང་མངོན་པར་འདུ་བྱེད་ལ། 
ཆོས་གང་ལ་ཡང་མངོན་པར་ཞེན་པ་མེད་པ་ཡིན་ཞེས་གསུངས་པའོ། 
།སེམས་ཅན་ལ་ཕན་འདོགས་པའི་རྒྱུ་ཉིད་ནི་སེམས་ཅན་ལ་ཕན་འདོགས་པ་དེ་ཡང་སྒོ་[^1848K]བདུན་ནས་རིག་པར་བྱ་སྟེ། 
གཙོ་བོ་དང་མཐུན་པར་བྱེད་པས་གཙོ་བོས་སེམས་ཅན་གཞན་འདུལ་བའི་ཕྱིར་བསམ་[^1849K]བཞིན་དུ་སྲིད་པར་སྐྱེ་བ་[^1850K]ཡོངས་སུ་འཛིན་པ་ནི། 
གང་གི་ཕྱིར་ཁམས་གསུམ་པ་ཐམས་ཅད་ལས་དབེན་པར་[^1851K]གྱུར་པ་ཡང་ཐོབ་ལ། 
ཁམས་གསུམ་པའི་རྒྱན་[^1852K]རྣམ་པར་སྒྲུབ་པ་མངོན་པར་བསྒྲུབ་པ་[^1853K]ཡང་མངོན་པར་སྒྲུབ་པ་ཡིན་ནོ་ཞེས་གསུངས་པའོ། 
།ཀུན་ནས་དཀྲིས་པ་དང་། 
བག་ལ་ཉལ་འགགས་པས་ཤིན་ཏུ་ཞི་ཞིང་ཉེ་བར་ཞི་བས་ཉོན་མོངས་པ་རབ་ཏུ་ཞི་བར་བྱ་བའི་ཕྱིར་གཉེན་པོ་སྟོན་པ་ནི། 
གང་གི་ཕྱིར་ཉོན་མོངས་པ་དང་འབར་བ་ཐམས་ཅད་དང་བྲལ་བས་ཤིན་ཏུ་ཞི་ཞིང་ཉེ་བར་ཞི་བ་ཡང་ཡིན་ལ། 
སེམས་ཅན་ཐམས་ཅད་ཀྱི་འདོད་ཆགས་དང་། 
ཞེ་སྡང་དང་གཏི་མུག་གི་ཉོན་མོངས་པ་འབར་བ་[^1854K]རབ་ཏུ་ཞི་བར་བྱ་བ་མངོན་པར་བསྒྲུབ་པ་ཡང་མངོན་པར་སྒྲུབ་པ་[^1855K]ཡིན་ཞེས་གསུངས་པའོ། 
།ས་ལྔ་པ་ལས་གནོད་པ་རྣམ་པ་བཞི་བསྟན་པ་གང་ཡིན་པའི་གནོད་པ་ཞི་བར་བྱེད་པ་ནི་གང་གི་ཕྱིར། 
སྒྱུ་མ་དང་། 
རྨི་ལམ་དང་། 
མིག་ཡོར་དང་། 
སྒྲ་བརྙན་དང་། 
ཆུ་ཟླ་དང་། 
གཟུགས་བརྙན་དང་སྤྲུལ་པའི་རང་བཞིན་ལྟ་བུར་གཉིས་སུ་མེད་པར་ཡང་ཁོང་དུ་ཆུད་ལ། 
ལས་བྱ་བ་རྣམ་པར་ཕྱེ་བ་ཚད་མེད་པའི་བསམ་པ་མངོན་པར་བསྒྲུབ་པ་[^1856K]ཡང་མངོན་པར་སྒྲུབ་པ་ཡིན་ཞེས་གསུངས་པའོ། 
།ཆོས་མཉན་པའི་ཕྱིར་འཁོར་གྱི་དཀྱིལ་འཁོར་རྣམས་སུ་འདུ་བར་བྱེད་པ་ནི་གང་གི་ཕྱིར། 
ཞིང་གི་ཐ་གྲུ་ནམ་མཁའ་དང་མཉམ་པར་ཤིན་ཏུ་བསྒོམ་པའི་ཡིད་དང་ཡང་ལྡན་ལ། 
སངས་རྒྱས་ཀྱི་ཞིང་གི་རྒྱན་རྣམ་པར་སྒྲུབ་པ་མངོན་པར་བསྒྲུབ་པ་[^1857K]ཡང་མངོན་པར་སྒྲུབ་པ་ཡིན་ཞེས་གསུངས་པའོ། 
།ལྟ་བ་[^1858K]དང་། 
མཉན་པ་[^1859K]དང་། 
བསྙེན་བཀུར་བྱ་བ་དང་མཆོད་པར་སྦྱོར་བ་རྣམས་ཀྱི་བསོད་ནམས་འཕེལ་བར་བྱེད་པ་ནི། 
གང་གི་ཕྱིར་སངས་རྒྱས་ཐམས་ཅད་ཆོས་ཀྱི་སྐུའི་རང་བཞིན་དུ་ཡང་འཇུག་ལ། 
གཟུགས་དང་། 
མཚན་དང་དཔེ་བྱད་བཟང་པོའི་རྒྱན་རྣམ་པར་བསྒྲུབ་པ་[^1860K]ཡང་མངོན་པར་སྒྲུབ་པ་[^1861K]ཡིན་ཞེས་གསུངས་པའོ། 
།ཆོས་ཀྱི་འཁོར་ལོ་བསྐོར་བ་ནི་གང་གི་ཕྱིར། 
དེ་བཞིན་གཤེགས་པའི་གསུང་[^1862K]བརྗོད་དུ་མེད་ཅིང་སྒྲ་དབྱངས་དང་བྲལ་ཏེ། 
རང་བཞིན་གྱི་[^1863K]ཞི་བར་ཡང་མོས་ལ་དབྱངས་དང་ཡན་ལག་ཐམས་ཅད་རྣམ་པར་ཕྱེ་བས་རྣམ་པར་དག་པའི་རྒྱན་མངོན་པར་བསྒྲུབ་པ་[^1864K]ཡང་མངོན་པར་སྒྲུབ་པ་ཡིན་ཞེས་གསུངས་པའོ། 
།དྲིས་པ་ལུང་སྟོན་པ་ནི་གང་གི་ཕྱིར་སངས་རྒྱས་བཅོམ་ལྡན་འདས་དུས་གསུམ་མཚན་ཉིད་གཅིག་ཏུ་ཐུགས་སུ་ཆུད་པ་ལ་ཡང་འཇུག་ལ་སེམས་ཅན་གྱི་[^1865K]བསམ་པ་བརྗོད་པའི་[^1866K]ཕྱིར། 
བསྐལ་པ་འགྲངས་པའི་མཚན་ཉིད་ཐ་དད་པ་ཤེས་པ་ལ་ཡང་འཇུག་པ་ཡིན་ཏེ་ཞེས་གསུངས་པའོ། 
།དེ་དག་ནི་ལམ་གཞན་རྩོམ་པའི་ཁྱད་པར་བཅུ་པོ་གཉེན་པོ་ཡོངས་སུ་འཛིན་པ་དང་བཅས་པ་ཡིན་ནོ། 
།དེ་དག་གཉེན་པོ་ཡོངས་སུ་འཛིན་པ་ནི་སྟོང་པ་ཉིད་ལ་སོགས་པ་ཤིན་ཏུ་བསྒོམས་པ་དང་། 
བདག་མེད་པའི་ཆོས་ལ་འཇུག་པ་ལ་སོགས་པས་ཅི་རིགས་པར་ཤེས་པར་བྱའོ། 
།འདི་དག་སྣང་བར་གྱུར་པས་ས་འདི་ལ་གནས་པ་ཡིན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་ཐབས་དང་ཤེས་རབ་ཀྱིས་[^1867K]མངོན་པར་སྒྲུབ་པའི་[^1868K]ལམ་གཞན་རྩོམ་པའི་ཁྱད་པར་བཅུ་པོ་དེ་དག་གིས་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་དྲུག་པ་ལས་རྣམ་པར་དབྱེ་བ་ཤིན་ཏུ་བྱས་པས་བྱང་ཆུབ་སེམས་དཔའི་ས་བདུན་པ་གནོན་ཏོ། 
།ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལམ་གྱི་ཚོགས་ཐབས་དང་ཤེས་རབ་ཀྱིས་མངོན་པར་སྒྲུབ་པའི་ལམ་གཞན་རྩོམ་པའི་ཁྱད་པར་བཅུ་པོ་སྣང་བར་གྱུར་པ་དེ་དག་མངོན་པར་བསྒྲུབས་པས། 
བྱང་ཆུབ་སེམས་དཔའི་ས་བདུན་པ་ནོན་ཞེས་བྱ་སྟེ་ཞེས་གསུངས་པའོ། 
།དེ་ལྟར་རེ་ཞིག་མངོན་པར་འདུ་བྱེད་པ་མེད་པ་[^1869K]ལ་མངོན་པར་དགའ་བའི་གཉེན་པོ་རྣམ་པར་གཞག་པས་ས་བདུན་པ་རྣམ་པར་གཞག་པར་རིག་པར་བྱའོ། 
།དེའི་འོག་ཏུ་དེའི་རྣམ་པར་གཡེང་བའི་གཉེན་པོ་རྣམ་པ་གཉིས་སུ་རིག་པར་བྱ་སྟེ། 
ཚད་མེད་པའི་རྣམ་པ་བསྒོམ་པ་དང་། 
མངོན་པར་འདུ་བྱེད་པ་མེད་པའི་ལམ་ལ་སྦྱར་བའོ། 
།དེ་ལ་ཚད་མེད་པའི་རྣམ་པ་བསྒོམ་པ་ནི། 
གང་གི་དོན་དུ་བྱེད་པ་དང་། 
གནས་གང་ཡིན་པ་དང་། 
གང་གི་[^1870K]དང་། 
ཇི་ལྟ་བུ་དང་། 
གང་དུ་དང་། 
དེ་དག་ཐ་དད་པས་རྣམ་པ་བཅུར་རིག་པར་བྱའོ། 
།དེ་ལ་གང་དག་གི་[^1871K]དོན་དུ་བྱེད་པ་ཞེས་བྱ་བ་ནི་སེམས་ཅན་ཚད་མེད་པ་དེ་དག་ཡོངས་སུ་སྨིན་པར་བྱེད་པ་དང་། 
གདུལ་བྱའི་ལས་ཚད་མེད་པ་བྱེད་པ་སྟེ། 
གང་གི་ཕྱིར་བྱང་ཆུབ་སེམས་དཔའི་ས་བདུན་པ་ལ་གནས་པའི་བྱང་ཆུབ་སེམས་དཔའ་དེ་སེམས་ཅན་གྱི་ཁམས་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱིས་[^1872K]སེམས་ཅན་ཡོངས་སུ་སྨིན་པར་མཛད་པ་དང་། 
འདུལ་བའི་ཕྲིན་ལས་[^1873K]ཚད་མེད་པ་ལ་[^1874K]འཇུག་གོ་ཞེས་གསུངས་པའོ། 
།གནས་གང་ཡིན་ཞེས་བྱ་བ་ནི་འཇིག་རྟེན་གྱི་[^1875K]ཁམས་ཚད་མེད་པ་དག་ན་སངས་རྒྱས་ཀྱི་ཞིང་ཡོངས་སུ་དག་པ་ལ་བརྟེན་པ་སྟེ། 
གང་གི་ཕྱིར་འཇིག་རྟེན་གྱི་ཁམས་མང་པོ་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱིས་[^1876K]ཞིང་ཡོངས་སུ་དག་པ་ལ་ཡང་[^1877K]འཇུག་གོ་ཞེས་གསུངས་པའོ། 
།གང་གིས་ཞེས་བྱ་བ་ལ་ཆོས་ཐ་དད་པ་ཉིད་དང་། 
ཡེ་ཤེས་ཚད་མེད་པ་མངོན་པར་རྟོགས་པ་ནི་གང་གི་ཕྱིར་ཆོས་ཐ་དད་པ་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་མངོན་པར་རྫོགས་པར་ཐུགས་སུ་ཆུད་པ་ཚད་མེད་པ་ལ་ཡང་འཇུག་གོ་ཞེས་གསུངས་པའོ། 
།བསྐལ་པ་འགྲངས་པ་དང་། 
དུས་གསུམ་ཚད་མེད་པར་རྟོགས་པས་ནི་གང་གི་ཕྱིར་བསྐལ་པ་འགྲངས་པ་ཚད་མེད་པ་རྟོགས་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་དུས་གསུམ་ཐུགས་སུ་ཆུད་པ་ཚད་མེད་པ་ལ་ཡང་འཇུག་གོ་ཞེས་གསུངས་པའོ། 
།ཇི་ལྟ་བུ་ཞེས་བྱ་བ་ནི་རྣམ་པ་གསུམ་སྟེ། 
ལྷ་ཐ་དད་པ་ལ་མོས་པ་རྣམས་ལ་ལུས་དང་སེམས་འདྲ་བར་འཇུག་པས། 
དེ་དག་ལ་[^1878K]མོས་པ་བཟློག་པ་ནི་གང་གི་ཕྱིར། 
སེམས་ཅན་གྱི་མོས་པ་ཐ་དད་པའི་ཁྱད་པར་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་མིང་དང་གཟུགས་ཀྱི་སྐུ་ཐ་དད་པ་བསྟན་པ་ཚད་མེད་པ་ལ་ཡང་འཇུག་གོ་ཞེས་གསུངས་པའོ། 
།སྔོན་གྱི་[^1879K]བསམ་པ་ལས་བྱུང་བའི་དབང་པོ་རྟུལ་པོ་དང་། 
འབྲིང་དང་རྣོན་པོ་རྣམས་ལ་ཅི་རིགས་པར་ཆོས་སྟོན་པ་ནི་གང་གི་ཕྱིར་སེམས་ཅན་རྣམས་ཀྱི་བསམ་པས་[^1880K]དབང་པོ་ཐ་དད་པ་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་གསུང་བརྗོད་པས་སེམས་ཅན་གཞན་ཚིམ་པར་མཛད་པ་ཚད་མེད་པ་ལ་ཡང་འཇུག་གོ་ཞེས་གསུངས་པའོ། 
།སེམས་ཅན་རྣམས་ཀྱི་སྤྱོད་པ་ཇི་ལྟ་བ་[^1881K]བཞིན་དུ་གཉེན་པོའི་གདམས་ངག་རྗེས་སུ་སྟོན་པ་ནི། 
གང་གི་ཕྱིར་སེམས་ཅན་རྣམས་ཀྱི་[^1882K]སེམས་ཀྱི་སྤྱོད་པ་ཐ་དད་པ་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་རབ་འབྱམ་[^1883K]ཚད་མེད་པ་རྗེས་སུ་རྟོག་པ་ལ་ཡང་འཇུག་གོ་ཞེས་གསུངས་པའོ། 
།གང་དུ་ཞེས་བྱ་བ་ནི་ཐེག་པ་གསུམ་ལ་སྟེ། 
དེ་ལ་ཉན་ཐོས་ཀྱི་ཐེག་པ་ལ་ནི་གང་གི་ཕྱིར་ཉན་ཐོས་ཀྱི་ཐེག་པས་ངེས་པར་འབྱུང་བ་ལ་མོས་པས་ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་ལམ་བསྟན་པ་ཚད་མེད་པ་ལ་འཇུག་པ་ལ་ཡང་མོས་སོ་ཞེས་གསུངས་པའོ། 
།རང་སངས་རྒྱས་ཀྱི་ཐེག་པ་ལ་ནི་གང་གི་ཕྱིར་རང་སངས་རྒྱས་ཀྱི་ཐེག་པ་ལ་[^1884K]ཡང་དག་པར་སྒྲུབ་པ་[^1885K]འགྲུབ་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ཟབ་མོའི་སྒོར་འཇུག་པ་བསྟན་པ་ཚད་མེད་པ་ལ་ཡང་[^1886K]འཇུག་གོ་ཞེས་གསུངས་པའོ། 
།ཐེག་པ་ཆེན་པོ་ལ་ནི་གང་གི་ཕྱིར་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་སྤྱོད་པ་ལ་སྦྱོར་བའི་[^1887K]ཚད་མེད་པ་ལ་ཡང་འཇུག་ལ། 
སངས་རྒྱས་བཅོམ་ལྡན་འདས་རྣམས་ཀྱི་[^1888K]ཐེག་པ་ཆེན་པོ་ཡང་དག་པར་སྒྲུབ་པ་ལ་འཇུག་པ་བསྟན་པ་ཚད་མེད་པ་ལ་ཡང་འཇུག་གོ་ཞེས་གསུངས་པའོ། 
།དེ་ལྟར་དེའི་རྣམ་པར་གཡེང་བའི་གཉེན་པོ་ཚད་མེད་པའི་རྣམ་པ་བསྒོམ་པ་བཅུ་བསྟན་ནས། 
མངོན་པར་འདུ་བྱེད་པ་མེད་པའི་ལམ་ལ་སྦྱོར་བ་སྟོན་ཏེ། 
གང་གི་ཕྱིར་[^1889K]འདི་སྙམ་དུ་སེམས་ཏེ། 
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡུལ་དེ་ནི་དེ་ལྟར་ཚད་མེད་པ་སྟེ། 
དེ་ནི་བསྐལ་པ་བྱེད་བ་ཁྲག་ཁྲིག་འབུམ་ཕྲག་ཇི་སྙེད་པ་དེ་སྙེད་ཀྱིས་ཀྱང་བགྲང་བར་[^1890K]སླ་བ་མ་ཡིན་ཏེ། 
སངས་རྒྱས་བཅོམ་ལྡན་འདས་རྣམས་ཀྱི་ཡུལ་དེ་བདག་གིས་ཡང་དག་པར་བསྐྱེད་པར་བྱའོ། 
།ལྷུན་གྱིས་གྲུབ་པ་དང་། 
རྟོག་པ་མེད་པ་དང་། 
རྣམ་པར་རྟོག་པ་མེད་པར་ཡོངས་སུ་རྫོགས་པར་བྱའོ་ཞེས་གསུངས་པའོ། 
།དེ་ལ་ངོ་བོ་ཉིད་དང་བྱེ་བྲག་ལ་རྣམ་པར་རྟོག་པ་མེད་པས་ལྷུན་གྱིས་གྲུབ་པ་ཉིད་དེ་རྟོག་པ་མེད་པ་དང་། 
རྣམ་པར་རྟོག་པ་མེད་པ་ཞེས་བྱ་བའི་ཚིག་འོག་མ་གཉིས་ཀྱིས་སྟོན་ཏོ། 
།དེ་ལྟར་ལེགས་པར་སོ་སོར་བརྟག་པའི་[^1891K]ཡེ་ཤེས་དང་། 
མངོན་པར་ཤེས་པ་དང་ལྡན་ཞིང་རྟག་པར་རྒྱུན་དུ་མངོན་པར་བརྩོན་པ་དེ། 
ཐབས་དང་ཤེས་རབ་ཀྱིས་ཡོངས་སུ་བསྒོམ་པའི་ལམ་གཞན་རྩོམ་པའི་ཁྱད་པར་རྣམས་ལ་མི་གཡོ་བའི་ཚུལ་གྱིས་ཤིན་ཏུ་གནས་པ་ཡིན་ནོ་ཞེས་བྱ་བ་ནི་དེའི་རྣམ་པར་གཡེང་བའི་གཉེན་པོ་ཡིན་པའི་ཕྱིར་རོ། 
།དེ་ལྟར་དེའི་[^1892K]རྣམ་པར་གཡེང་བའི་གཉེན་པོ་རྣམ་པར་གཞག་པས་ས་འདི་བསྟན་ནས་ཟུང་དུ་འབྲེལ་པའི་ལམ་འཐོབ་པ་རྣམ་པར་གཞག་པ་རྣམ་པ་བཞིས་སྟོན་ཏེ། 
གཉིས་ཅིག་ཅར་དང་། 
རྒྱུན་ཆགས་སུ་འབྱུང་བ་དང་། 
མོས་པ་རྣམ་པར་དག་པའི་ཁྱད་པར་དང་། 
དོན་ཆེན་པོ་བྱེད་པ་དང་། 
བྱང་ཆུབ་ཀྱི་ཕྱོགས་རབ་ཏུ་དབྱེ་བའོ། 
།དེ་[^1893K]སྐད་ཅིག་གཅིག་ལ་ཞི་གནས་དང་ལྷག་མཐོང་གི་ལམ་མངོན་སུམ་དུ་བྱེད་པས་གཉིས་ཅིག་ཅར་འབྱུང་བར་རིག་པར་བྱའོ། 
།སྤྱོད་པའི་ལམ་ཐམས་ཅད་དུ་དེ་དང་ལྡན་པས་རྒྱུན་ཆགས་སུ་འབྱུང་བ་སྟེ། 
གང་གི་ཕྱིར་དེ་སྐད་ཅིག་[^1894K]གཅིག་ལ་ཡང་ལམ་མངོན་པར་སྒྲུབ་ཅིང་མི་ལྡང་སྟེ། 
དེ་འགྲོའམ། 
འགྲེང་ངམ། 
འདུག་གམ། 
ཉལ་ལམ། 
རྨི་ལམ་ན་ཡང་ཡེ་ཤེས་དེ་ལྟ་བུ་ལ་མངོན་པར་བརྩོན་པ་[^1895K]ཡིན་ཞེས་གསུངས་པའོ། 
།སྒྲིབ་པ་མེད་པས་མོས་པ་རྣམ་པར་དག་པའི་ཁྱད་པར་ནི་གང་གི་ཕྱིར་སྒྲིབ་པ་མེད་པས་སྤྱོད་ལམ་ཐམས་ཅད་ལ་གནས་ཤིང་། 
འདུ་ཤེས་ཡིད་ལ་བྱ་བ་རྣམ་པ་དེ་ལྟ་བུ་དག་དང་མི་འབྲལ་བ་ཡིན་ནོ་ཞེས་གསུངས་པའོ། 
།དེ་ལ་ཡེ་ཤེས་ཚད་མེད་པ་དེ་དག་ལ་བཀྲ་བར་བྱེད་པའི་ཕྱིར་འདུ་ཤེས་སོ། 
།མངོན་དུ་འདུན་པར་བྱེད་པའི་ཕྱིར་ཡིད་ལ་བྱེད་པར་རིག་པར་བྱའོ། 
།སེམས་ཅན་རེ་རེ་ལ་ཕ་རོལ་ཏུ་ཕྱིན་པ་བཅུ་ཡང་དག་པར་སྒྲུབ་པའི་དོན་ཆེན་པོ་བྱེད་པ་སྟེ། 
གང་གི་ཕྱིར་དེའི་སེམས་བསྐྱེད་པ་[^1896K]རེ་རེ་ལ་ཡང་བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་བཅུ་དང་། 
བྱང་ཆུབ་སེམས་དཔའི་ས་བཅུ་ཡང་དག་པར་སྒྲུབ་པ་ཡང་དག་པར་འགྲུབ་བོ། 
།དེ་ཅིའི་ཕྱིར་ཞེ་ན། 
འདི་ལྟར་བྱང་ཆུབ་སེམས་དཔའ་ནི་སྙིང་རྗེ་ཆེན་པོ་སྔོན་དུ་བཏང་བའི་སེམས་བསྐྱེད་པ་འབྱུང་བ་རེ་རེ་ཐམས་ཅད་ཀྱང་སངས་རྒྱས་ཀྱི་ཆོས་ཡང་དག་པར་སྒྲུབ་པ་དང་། 
དེ་བཞིན་གཤེགས་པའི་ཡེ་ཤེས་སུ་ཡོངས་སུ་བསྔོ་བའི་ཕྱིར་ཏེ། 
དེ་ལ་སངས་རྒྱས་ཀྱི་ཡེ་ཤེས་ཡོངས་སུ་ཚོལ་ཞིང་། 
སེམས་ཅན་རྣམས་ལ་དགེ་བའི་རྩ་བ་གཏོང་བ་གང་ཡིན་པ་དེ་ནི་དེའི་སྦྱིན་པའི་ཕ་རོལ་ཏུ་ཕྱིན་པའོ། 
།ཉོན་མོངས་པའི་ཡོངས་སུ་[^1897K]གདུང་བ་ཐམས་ཅད་རབ་ཏུ་ཞི་བ་གང་ཡིན་པ་དེ་ནི་དེའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། 
།སྙིང་རྗེ་དང་བྱམས་པ་སྔོན་དུ་འགྲོ་བས་སེམས་ཅན་ཐམས་ཅད་ལ་གནོད་པར་མི་བྱེད་པ་གང་ཡིན་པ་དེ་ནི་དེའི་བཟོད་པའི་ཕ་རོལ་ཏུ་ཕྱིན་པའོ། 
།གོང་ནས་གོང་དུ་རྩོམ་པས་དགེ་བའི་ཆོས་ཀྱིས་མི་ངོམས་པ་གང་ཡིན་པ་དེ་ནི་དེའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། 
།ཐམས་ཅད་མཁྱེན་པའི་ཡེ་ཤེས་མངོན་སུམ་དུ་བྱ་བའི་ལམ་ལས་མི་འཕྱར་བ་གང་ཡིན་པ་དེ་ནི་དེའི་བསམ་གཏན་གྱི་ཕ་རོལ་ཏུ་ཕྱིན་པའོ། 
།རང་བཞིན་གྱིས་སྐྱེ་བ་མེད་པ་མངོན་སུམ་དུ་བྱ་བར་བཟོད་པ་གང་ཡིན་པ་དེ་ནི་དེའི་ཤེས་རབ་ཀྱི་ཕ་རོལ་ཏུ་ཕྱིན་པའོ། 
།ཡེ་ཤེས་ཀྱིས་[^1898K]ཚད་མེད་པར་མངོན་པར་སྒྲུབ་པ་གང་ཡིན་པ་དེ་ནི་དེའི་ཐབས་ལ་མཁས་པའི་ཕ་རོལ་ཏུ་ཕྱིན་པའོ། 
།ཡེ་ཤེས་ཀྱིས་[^1899K]གོང་ནས་གོང་དུ་མངོན་པར་སྒྲུབ་པ་གང་ཡིན་པ་དེ་ནི་དེའི་སྨོན་ལམ་གྱི་ཕ་རོལ་ཏུ་ཕྱིན་པའོ། 
།ཕས་ཀྱི་རྒོལ་བ་དང་བདུད་ཀྱི་ཚོགས་ཐམས་ཅད་ཀྱིས་ལམ་གྱི་[^1900K]རྒྱུན་མི་ཆོད་པ་གང་ཡིན་པ་དེ་ནི་དེའི་སྟོབས་ཀྱི་[^1901K]ཕ་རོལ་ཏུ་ཕྱིན་པའོ། 
།ཆོས་ཐམས་ཅད་ཇི་ལྟ་བ་བཞིན་དུ་ངེས་པར་རྟོག་པ་[^1902K]གང་ཡིན་པ་དེ་ནི་དེའི་ཡེ་ཤེས་ཀྱི་ཕ་རོལ་ཏུ་ཕྱིན་པའོ་ཞེས་གསུངས་པའོ། 
།དེ་ལ་ཐབས་ལ་མཁས་པའི་ཕ་རོལ་ཏུ་ཕྱིན་པ་ནི་ཡེ་ཤེས་ཀྱི་ཚད་མེད་པར་མངོན་པར་སྒྲུབ་པ་སྟེ། 
ཡོངས་སུ་བསྔོ་བའི་ཁྱད་པར་གྱི་[^1903K]ཡེ་ཤེས་གང་གིས་སྦྱིན་པ་ལ་སོགས་པ་ཚད་མེད་པ་མངོན་པར་སྒྲུབ་བོ། 
།སྨོན་ལམ་གྱི་ཕ་རོལ་ཏུ་ཕྱིན་པ་ནི་ཡེ་ཤེས་ཀྱིས་གོང་ནས་གོང་དུ་མངོན་པར་སྒྲུབ་པ་སྟེ། 
སྐྱེ་བའི་ཁྱད་པར་ཡོངས་སུ་འཛིན་པས་ཡེ་ཤེས་གང་གིས་སྦྱིན་པ་ལ་སོགས་པ་གོང་ནས་གོང་དུ་མངོན་པར་བསྒྲུབ་བོ[^1904K]། 
།སྟོབས་ཀྱི་ཕ་རོལ་ཏུ་ཕྱིན་པ་ནི་ཕས་ཀྱི་རྒོལ་བ་དང་། 
བདུད་ཀྱི་ཚོགས་ཐམས་ཅད་ཀྱིས་ལམ་གྱི་རྒྱུན་མི་ཆོད་པ་སྟེ། 
ལམ་གང་གིས་སྦྱིན་པ་ལ་སོགས་པའི་མི་མཐུན་པའི་ཕྱོགས་ཕམ་པར་བྱེད་པའོ། 
།ཡེ་ཤེས་ཀྱི་ཕ་རོལ་ཏུ་ཕྱིན་པ་ནི་ཆོས་ཐམས་ཅད་ལ་ཇི་ལྟ་བ་བཞིན་དུ་ངེས་པར་རྟོག་པ་སྟེ། 
སེམས་ཅན་ཡོངས་སུ་སྨིན་པར་བྱ་བའི་ཕྱིར་ཡེ་ཤེས་གང་གིས་སྦྱིན་པ་ལ་སོགས་པའི་རབ་ཏུ་དབྱེ་བ་རྣམ་པ་ཐམས་ཅད་ཤེས་པའོ། 
།བྱང་ཆུབ་ཀྱི་ཕྱོགས་པ་[^1905K]རབ་ཏུ་དབྱེ་བ་ཡང་རྣམ་པ་བཞིར་རིག་པར་བྱ་སྟེ། 
ཐེག་པ་ཆེན་པོར་གཏོགས་པའི་ཕྱིར་ཕ་རོལ་ཏུ་ཕྱིན་པ་རྣམས་སུ་དབྱེ་བ་ནི་གང་གི་ཕྱིར། 
ཀྱེ་རྒྱལ་བའི་སྲས་དག་དེ་ལྟར་ན་བྱང་ཆུབ་སེམས་དཔའི་ས་རིང་དུ་སོང་བ་ལ་གནས་པའི་བྱང་ཆུབ་སེམས་དཔའ་དེའི་ཕ་རོལ་ཏུ་ཕྱིན་པ་དེ་དག་སྐད་ཅིག་རེ་རེ་ལ་ཡོངས་སུ་རྫོགས་པར་འགྱུར་རོ་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པར་གཏོགས་པའི་ཕྱིར་བསྡུ་བའི་དངོས་པོ་རྣམས་སུ་དབྱེ་བ་ནི་གང་གི་ཕྱིར། 
བསྡུ་བའི་དངོས་པོ་བཞི་ཡང་ཡོངས་སུ་རྫོགས་པར་འགྱུར་རོ་ཞེས་གསུངས་པའོ། 
།ཉོན་མོངས་པའི་སྒྲིབ་པ་རྣམ་པར་དག་པར་བྱེད་པར་གཏོགས་པའི་ཕྱིར་གནས་དང་བྱང་ཆུབ་ཀྱི་ཕྱོགས་པ་དང་། 
རྣམ་པར་ཐར་བའི་སྐོ་རྣམས་སུ་དབྱེ་བ་ནི་གང་ལ་གནས་ནས་གང་ཞིག་བསྒོམས་ཏེ། 
སྒོ་གང་གིས་རྣམ་པར་དག་པར་འགྱུར་བྱ་[^1906K]སྟེ། 
གང་གི་ཕྱིར་གནས་བཞི་དང་བྱང་ཆུབ་ཀྱི་ཕྱོགས་པའི་ཆོས་སུམ་ཅུ་རྩ་བདུན་དང་། 
རྣམ་པར་ཐར་བའི་སྒོ་གསུམ་ཡང་ཡོངས་སུ་རྫོགས་པར་འགྱུར་ཏོ་ཞེས་གསུངས་པའོ། 
།ཤེས་བྱའི་སྒྲིབ་བ་རྣམ་པར་དག་པར་བྱེད་པར་[^1907K]གཏོགས་པའི་ཕྱིར། 
བྱང་ཆུབ་ཀྱི་ཡན་ལག་གི་ཆོས་ཐམས་ཅད་དུ་[^1908K]དབྱེ་བ་ནི་གང་གི་ཕྱིར། 
མདོར་ན་བྱང་ཆུབ་ཀྱི་ཡན་ལག་གི་ཆོས་ཐམས་ཅད་སྐད་ཅིག་རེ་རེ་ལ་ཡོངས་སུ་རྫོགས་པར་འགྱུར་རོ་ཞེས་གསུངས་པའོ། 
།དེ་ལྟར་ཟུང་དུ་འབྲེལ་པའི་ལམ་ཐོབ་པ་[^1909K]རྣམ་པར་གཞག་པ་བསྟན་ནས། 
ས་སྔ་ཕྱི་ལས་ཁྱད་པར་རྣམ་པར་གཞག་པ་ནི་ས་འོག་མ་དང་། 
གོང་མ་བས་ཁྱད་ཞུགས་པ་དང་། 
དམའ་བ་གཉིས་ཀྱིས་ས་བདུན་པའི་ཁྱད་པར་རྣམ་པར་གཞག་པར་རིག་པར་བྱའོ། 
།ཁྱད་ཞུགས་པ་ཇི་ལྟ་བུ་ཞེ་ན། 
སྦྱོར་བ་ལས་བྱུང་བའི་སྤྱོད་པ་ཡོངས་སུ་རྫོགས་པའི་ཕྱིར་ཏེ། 
དེ་ཉིད་ཀྱི་ཕྱིར་ཡེ་ཤེས་དང་། 
མངོན་པར་ཤེས་པའི་སྤྱོད་པ་གནོན་ཏེ། 
གང་གི་ཕྱིར་དེ་སྐད་ཅེས་སྨྲས་པ་དང་། 
བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། 
།ཀྱེ་རྒྱལ་བའི་སྲས་ཅི་བྱང་ཆུབ་སེམས་དཔའི་ས་བདུན་པ་འདི་ཉིད་ལ་གནས་པའི་བྱང་ཆུབ་སེམས་དཔའི་བྱང་ཆུབ་ཀྱི་ཡན་ལག་ཐམས་ཅད་སྐད་ཅིག་རེ་རེ་ལ་ཡོངས་སུ་རྫོགས་པར་འགྱུར་རམ། 
འོན་ཏེ་ས་བཅུ་པོ་ཐམས་ཅད་ལ་ཡང་[^1910K]དེ་བཞིན་དུ་ཡོངས་སུ་རྫོགས་པར་འགྱུར། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་བཅུ་པོ་ཐམས་ཅད་ལ་ཡང་བྱང་ཆུབ་སེམས་དཔའི་བྱང་ཆུབ་ཀྱི་ཡན་ལག་རྣམས་ཡོངས་སུ་རྫོགས་པར་ལྟ་[^1911K]འགྱུར་ཏེ། 
བྱང་ཆུབ་སེམས་དཔའི་ས་བདུན་པ་འདི་ལ་ལྷག་པར་ཡོངས་སུ་རྫོགས་པར་འགྱུར་རོ། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་བྱང་ཆུབ་སེམས་དཔའ་རྣམས་ཀྱིས་འདི་ནི་སྦྱོར་བ་ལས་བྱུང་བའི་སྤྱོད་པ་ཡོངས་སུ་རྫོགས་པར་བྱེད་བས་ཡེ་ཤེས་དང་། 
མངོན་པར་ཤེས་པའི་སྤྱོད་པ་གནོན་པའི་ཕྱིར་རོ་ཞེས་གསུངས་པའོ། 
།དེ་ལ་མངོན་པར་ཤེས་པ་ནི་ལྔའོ། 
།ཡེ་ཤེས་ནི་ཇི་སྐད་དུ་བསྟན་པར་རིག་པར་བྱའོ། 
།ཇི་ལྟར་ནས་འདི་ལ་སྦྱོར་བ་ལས་བྱུང་བའི་སྤྱོད་པ་ཡོངས་སུ་རྫོགས་པ་ཡིན་ཞེ་ན། 
དེ་མ་ཡིན་པའི་འཇིག་རྟེན་ལས་འདས་པ་དང་། 
འཇིག་རྟེན་པའི་ལམ་ལས་ཁྱད་པར་དུ་འཕགས་པའི་ལམ་མངོན་པར་སྒྲུབ་པའི་ཕྱིར་རོ། 
།དེ་ཉིད་ཀྱི་ཕྱིར་འདི་ལ་སངས་རྒྱས་ཀྱི་ཆོས་ཐམས་ཅད་ཡང་དག་པར་བསྐྱེད་པས་བྱང་ཆུབ་ཀྱི་ཡན་ལག་རྣམས་ཡོངས་སུ་རྫོགས་པར་བྱེད་དེ། 
གང་གི་ཕྱིར་ཀྱེ་རྒྱལ་པའི་སྲས་བྱང་ཆུབ་སེམས་དཔའི་ས་དང་པོ་ལ་ནི་སྨོན་ལམ་ཐམས་ཅད་ལ་ལྷག་པར་དམིགས་པས། 
བྱང་ཆུབ་ཀྱི་ཡན་ལག་རྣམས་ཡོངས་སུ་རྫོགས་པར་འགྱུར་རོ། 
།གཉིས་པ་ལ་ནི་སེམས་ཀྱི་དྲི་མ་བསལ་བས་སོ། 
།གསུམ་པ་ལ་ནི་སྨོན་ལམ་རྣམ་པར་འཕེལ་བ་དང་། 
ཆོས་ཀྱི་སྣང་བ་ཐོབ་པས་སོ། 
།བཞི་པ་ལ་ནི་ལམ་ལ་ཞུགས་པས་སོ། 
།ལྔ་པ་ལ་ནི་འཇིག་རྟེན་གྱི་བྱ་བ་དང་མཐུན་པར་འཇུག་པས་སོ། 
།དྲུག་པ་ལ་ནི་ཆོས་ཟབ་མོའི་སྒོར་འཇུག་པས་སོ། 
།བྱང་ཆུབ་སེམས་དཔའི་ས་བདུན་པ་འདི་ལ་ནི་སངས་རྒྱས་ཀྱི་ཆོས་ཐམས་ཅད་ཡང་དག་པར་བསྐྱེད་པས་བྱང་ཆུབ་ཀྱི་ཡན་ལག་རྣམས་ཡོངས་སུ་རྫོགས་པར་འགྱུར་རོ་ཞེས་གསུངས་པའོ། 
།ད་ལྟར་ས་འོག་མ་ལས་ཁྱད་ཞུགས་པས་སྔ་ཕྱི་ལས་ཁྱད་པར་རྣམ་པར་གཞག་པར་རིག་པར་བྱའོ། 
།ས་འོག་མ་ལས་དམའ་བ་ཇི་ལྟ་བུ་ཞེ་ན། 
ཡེ་ཤེས་མངོན་པར་སྒྲུབ་པ་ལ་སྦྱོར་བའི་ཡན་ལག་རྣམས་འབད་པ་དང་བཅས་པས་ཡོངས་སུ་རྫོགས་པར་བྱེད་པ་སྟེ། 
གང་གི་ཕྱིར་དེ་ཅིའི་ཕྱིར་ཞེ་ན། 
བྱང་ཆུབ་སེམས་དཔའི་ས་དང་པོ་ནས་བཟུང་སྟེ། 
བྱང་ཆུབ་སེམས་དཔའི་ས་བདུན་པའི་བར་དུ་བྱང་ཆུབ་སེམས་དཔས་ཡེ་ཤེས་དང་མངོན་པར་ཤེས་པ་མངོན་པར་བསྒྲུབ་པ་[^1912K]ལ་སྦྱོར་བའི་ཡན་ལག་གང་དག་མངོན་པར་བསྒྲུབ་པ་དེ་དག་ནི་བྱང་ཆུབ་སེམས་དཔའི་ས་བརྒྱད་པ་ཡན་ཆད་ལྷུན་གྱིས་[^1913K]གྲུབ་པར་ཡོངས་སུ་འགྲུབ་པོ། 
།ཀྱེ་རྒྱལ་བའི་སྲས་དག་[^1914K]འདི་ལྟ་སྟེ། 
དཔེར་ན་ཀུན་ནས་ཉོན་མོངས་པ་ལ་རྣམ་པར་དག་པའི་འཇིག་རྟེན་གྱི་ཁམས་དང་། 
ཤིན་ཏུ་ཡོངས་སུ་དག་པའི་འཇིག་རྟེན་གྱི་ཁམས་གཉིས་ཀྱིས་འཇིག་རྟེན་གྱི་ཁམས་ཀྱི་བར་ནི་མངོན་པར་ཤེས་པའི་སྟོབས་བསྐྱེད་པ་ཆེན་པོ་མ་གཏོགས་པར་གྱ་ཆོམ་[^1915K]དུ་འདའ་བར་མི་ནུས་སོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་སྤྱོད་པ་འདྲེས་པ་ལས་ཡོངས་སུ་དག་པ་ལ་[^1916K]ཡང་སྨོན་ལམ་དང་། 
ཐབས་དང་། 
ཤེས་རབ་དང་མངོན་པར་ཤེས་པའི་སྟོབས་བསྐྱེད་པ་ཆེན་པོ་མ་གཏོགས་པ་གྱ་ཚོམ་[^1917K]དུ་འདའ་བར་མི་ནུས་སོ་ཞེས་གསུངས་པའོ། 
།བྱང་ཆུབ་སེམས་དཔའ་རྣམ་པར་གྲོལ་བའི་[^1918K]ཟླ་བས་སྨྲས་པ། 
ཀྱེ་རྒྱལ་བའི་སྲས་ཅི་བྱང་ཆུབ་སེམས་དཔའི་ས་བདུན་པ་ལ་བྱང་ཆུབ་སེམས་དཔའི་སྤྱོད་པ་ཉོན་མོངས་པའི་སྤྱོད་པས་ཀུན་ནས་ཉོན་མོངས་པར་ཤེས་པར་བྱ་བ་ཡིན་ནམ། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་དང་པོ་ཁོ་ན་ནས་བཟུང་[^1919K]སྟེ། 
བྱང་ཆུབ་སེམས་དཔའི་སྤྱོད་པ་ཐམས་ཅད་ཇི་ལྟར་འཚམ་པའི་ལམ་དང་མཐུན་པ་ཉིད་དུ་བྱང་ཆུབ་ཏུ་ཡོངས་སུ་བསྔོས་པའི་དབང་གིས་ཉོན་མོངས་པའི་སྐྱོན་དང་བྲལ་བར་ཤེས་པར་བྱ་སྟེ། 
དེ་ཙམ་གྱིས་ནས་བདུན་པོ་རྣམས་ལ་ཉོན་མོངས་པའི་སྤྱོད་པ་ལས་ཤིན་ཏུ་འདས་ཞེས་ནི་མི་བྱའོ་ཞེས་བྱ་བ་ནི་དེ་ལྟར་ས་འདི་ནི་ཀུན་ནས་ཉོན་མོངས་པ་དང་། 
རྣམ་པར་བྱང་བ་ཞེས་བྱ་སྟེ། 
ཉོན་མོངས་པ་སྤྱོད་པའི་ཕྱིར་ནི་མ་ཡིན་ནོ། 
།ཇི་ལྟར་འཚམ་པའི་ལམ་དང་མཐུན་པ་ཉིད་ཅེས་བྱ་བ་ནི་ས་དེ་དང་དེ་ནི་[^1920K]ཇི་ལྟར་འཚམ་པའི་ལམ་ལ་ལྟོས་པའི་ཕྱིར་རོ། 
།འཁོར་ལོས་སྒྱུར་བའི་དཔེས་ནི་ཚངས་པའི་འཇིག་རྟེན་དུ་སྐྱེས་པས་འཁོར་ལོས་སྒྱུར་བ་མིའི་ལུས་ལས་འདས་པ་ལྟར། 
ས་བརྒྱད་པ་ལ་རྣམ་པར་སྨིན་པ་ལས་བྱུང་བའི་ལམ་འཐོབ་པའི་ཕྱིར་ཀུན་ནས་ཉོན་མོངས་པའི་ཉེས་པ་ལས་ཤིན་ཏུ་འདས་པ་ཉིད་དུ་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་འདི་ལྟ་སྟེ་དཔེར་ན་འཁོར་ལོས་སྒྱུར་བའི་[^1921K]རྒྱལ་པོ་ནི། 
ལྷའི་གླང་པོ་[^1922K]རིན་པོ་ཆེ་ལ་ཞོན་ཞིང་གླིང་བཞི་དག་ཏུ་ཡང་འགྲོའོ། 
།མིའི་སྡུག་བསྔལ་དང་། 
དབུལ་བ་དང་ཀུན་ནས་ཉོན་མོངས་པ་རྣམས་ཀྱང་རབ་ཏུ་ཤེས་ཏེ། 
ཉེས་པ་དེ་དག་གིས་གོས་པ་ཡང་མ་ཡིན་མོད་ཀྱི། 
དེ་ཙམ་གྱིས་མིའི་ལུས་ལས་ཤིན་ཏུ་འདས་པ་ཡང་མ་ཡིན་ཏེ། 
གང་གི་ཚེ་མའི་ལུས་སྤངས་ནས་ཚངས་པའི་འཇིག་རྟེན་དུ་སྐྱེས་པར་གྱུར་པ་དེའི་ཚེ། 
ཚངས་པའི་གཞལ་མེད་ཁང་ན་གནས་ཏེ། 
སྟོང་གི་འཇིག་རྟེན་གྱི་ཁམས་ཀྱང་མཐོང་ཞིང་རྣམ་པར་རྒྱུ་ལ་ཚངས་པས་སྣང་བ་ཡང་སྟོན་ཏེ། 
མི་ཞེས་ཀྱང་མི་བརྗོད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་དང་པོ་ནས་བཟུང་སྟེ། 
བྱང་ཆུབ་སེམས་དཔའ་ཕ་རོལ་ཏུ་ཕྱིན་པའི་ཐེག་པ་[^1923K]ལ་ཞོན་ཞིང་འགྲོ་བ་ཐམས་ཅད་དུ་རྒྱུ་བའི་ཚེ། 
ཀུན་ནས་ཉོན་མོངས་པའི་ཉེས་པ་རྣམས་ཀྱང་རབ་ཏུ་ཤེས་ཏེ་ཡང་དག་པའི་ལམ་དུ་ཞུགས་པས་ཀུན་ནས་ཉོན་མོངས་པ་དེ་དག་གིས་ཀྱང་མི་གོས་ཀྱི། 
དེ་ཙམ་གྱིས་[^1924K]ས་བདུན་པོ་རྣམས་ལ་ཉོན་མོངས་པའི་ཉེས་པ་རྣམས་ལས་ཡང་དག་པར་འདས་ཞེས་ནི་མི་བྱ་སྟེ། 
གང་གི་ཚེ་སྦྱོར་བ་ལས་བྱུང་བའི་སྤྱོད་པ་སྤངས་ནས་ས་བདུན་པ་ནས་ས་བརྒྱད་པ་ནོན་པར་གྱུར་པ་དེའི་ཚེ་བྱང་ཆུབ་སེམས་དཔའི་ཐེག་པ་རྣམ་པར་དག་པ་ལ་ཞོན་ཏེ། 
འགྲོ་བ་ཐམས་ཅད་དུ་རྒྱུ་ཞིང་ཀུན་ནས་ཉོན་མོངས་པའི་ཉེས་པ་[^1925K]རྣམས་ཀྱང་རབ་ཏུ་ཤེས་ཏེ། 
ཤིན་ཏུ་འདས་པས་དེ་དག་གིས་གོས་པར་གྱུར་ཅེས་མི་བྱའོ་ཞེས་གསུངས་པའོ། 
།ས་འདི་ནི་རྣམ་པར་སྨིན་པ་ལ་མི་གནས་པའི་ཕྱིར་དང་། 
ལམ་མངོན་པར་འདུ་བྱེད་པ་[^1926K]དང་བཅས་པས་བསམ་པ་ཡོངས་སུ་མ་རྫོགས་པའི་ཕྱིར། 
ཉོན་མོངས་པ་མེད་པ་ཞེས་མི་བྱའི། 
དེ་ལས་བཟློག་པའི་ཕྱིར་གོང་མ་རྣམས་ལ་ནི་མི་[^1927K]བརྗོད་དེ། 
གང་གི་ཕྱིར་ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་ལྷག་པར་འདོད་ཆགས་ལ་སོགས་པ་ཉོན་མོངས་པའི་ཚོགས་ཐམས་ཅད་ལས་ཀྱང་ཤིན་ཏུ་འདས་ཏེ། 
བྱང་ཆུབ་སེམས་དཔའི་ས་རིང་དུ་སོང་བ་འདི་ལ་སྤྱོད་པའི་བྱང་ཆུབ་སེམས་དཔའ་དེ་ནི་ཉོན་མོངས་པ་དང་བཅས་པ་ཞེས་ཀྱང་མི་བྱ། 
ཉོན་མོངས་པ་མེད་པ་ཞེས་ཀྱང་མི་བྱའོ། 
།དེ་ཅིའི་ཕྱིར་ཞེ་ན། 
ཉོན་མོངས་པ་རྣམས་ཀུན་དུ་མི་འབྱུང་བས་ཉོན་མོངས་པ་དང་བཅས་པ་ཞེས་མི་བྱའོ། 
།དེ་བཞིན་གཤེགས་པའི་ཡེ་ཤེས་མངོན་པར་འདོད་པ་དང་། 
བསམ་པ་ཡོངས་སུ་མ་རྫོགས་པས་ཉོན་མོངས་པ་མེད་པ་ཞེས་ཀྱང་མི་བྱའོ་ཞེས་གསུངས་པའོ། 
།དེ་ལྟར་ས་སྔ་ཕྱི་ལས་ཁྱད་པར་རྣམ་པར་གཞག་པ་བསྟན་ནས། 
ལས་རྣམ་པར་དག་པ་དང་། 
ཏིང་ངེ་འཛིན་གྱི་ཁྱད་པར་འཐོབ་པ་དང་། 
ས་ལས་ཡང་དག་པར་འདའ་བ་དང་། 
གནས་པའི་ཁྱད་པར་འཐོབ་པ་དང་། 
རྣམ་པ་བཞིས་ས་འདིའི་ཟུང་དུ་འབྲེལ་པའི་ལམ་གྱི་[^1928K]འབྲས་བུ་རྣམ་པར་གཞག་པ་ཡོངས་སུ་སྟོན་ཏོ། 
།དེ་ལ་ལས་རྣམ་པར་དག་པ་ནི་རྣམ་པ་བཞིས་ཡོངས་སུ་སྟོན་ཏེ། 
ཚུལ་ཁྲིམས་རྣམ་པར་དག་པའི་ཁྱད་པར་ནི་གང་གི་ཕྱིར། 
བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་དེ་ནི་ལྷག་པའི་བསམ་པ་ཡོངས་སུ་དག་པའི་ལུས་ཀྱི་ལས་དང་ལྡན་པ་ཡིན། 
ལྷག་པའི་བསམ་པ་ཡོངས་སུ་དག་པའི་ངག་གི་ལས་དང་ལྡན་པ་ཡིན། 
ལྷག་པའི་བསམ་པ་ཡོངས་སུ་དག་པའི་ཡིད་ཀྱི་ལས་དང་ལྡན་པ་ཡིན་ནོ། 
།དེ་མི་དགེ་བའི་ལས་ཀྱི་ལམ་གང་དག་དེ་བཞིན་གཤེགས་པས་སྨད་པ་དེ་དག་ལས་ཐམས་ཅད་ཀྱི་ཐམས་ཅད་དུ་ཡང་དག་པར་འདས་པ་ཡིན། 
དགེ་བའི་ལས་ཀྱི་ལམ་གང་དག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བཀའ་སྩལ་པ་དེ་དག་ལ་རྟག་པར་རྒྱུན་དུ་རྗེས་སུ་འཇུག་པ་ཡིན་ནོ་ཞེས་གསུངས་པའོ། 
།འཇིག་རྟེན་པའི་ཤེས་པ་རྣམ་པར་དག་པའི་ཁྱད་པར་ནི་གང་གི་ཕྱིར་བྱང་ཆུབ་སེམས་དཔའི་ས་ལྔ་པ་ལ་འཇིག་རྟེན་པའི་བཟོའི་གནས་དང་། 
ལས་ཀྱི་གནས་གང་དག་མངོན་པར་བསྒྲུབས་པ་དེ་དག་ཐམས་ཅད་ཀྱང་འདིར་ལྷུན་གྱིས་གྲུབ་པ་ཉིད་དུ་འབྱུང་ངོ་། 
།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་། 
བྱང་ཆུབ་སེམས་དཔའི་ས་བརྒྱད་པ་ཡན་ཆད་ལ་གནས་པའི་བྱང་ཆུབ་སེམས་དཔའ་རྣམས་མ་གཏོགས་པར་དེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་སློབ་དཔོན་དུ་གྲགས་པ་ཡིན་ཏེ་ཞེས་གསུངས་པའོ། 
།བསམ་པ་དང་སྦྱོར་བས་མཉམ་པ་མེད་པའི་ལུས་ཀྱི་ཁྱད་པར་འཐོབ་པ་ནི་གང་གི་ཕྱིར། 
དེ་དང་བསམ་པའམ་སྦྱོར་བ་མཉམ་པ་སུ་ཡང་མེད་དོ་ཞེས་གསུངས་པའོ། 
།བསམ་གཏན་ལ་སོགས་པ་མངོན་སུམ་དུ་བྱེད་པའི་ཁྱད་པར་གྱིས་ནུས་པའི་ཁྱད་པར་འཐོབ་པ་ནི། 
གང་གི་ཕྱིར་བསམ་གཏན་རྣམས་དང་། 
ཏིང་ངེ་འཛིན་རྣམས་དང་། 
སྙོམས་པར་འཇུག་པ་རྣམས་དང། 
མངོན་པར་ཤེས་པ་རྣམས་དང་། 
རྣམ་པར་ཐར་པ་རྣམས་གང་[^1929K]ཡིན་པ་དེ་དག་ཀྱང་བསྒོམ་པའི་སྒོའི་ཚུལ་གྱིས་ཐམས་ཅད་ཀྱི་ཐམས་ཅད་དུ་དེ་ལ་མངོན་དུ་འགྱུར་རོ། 
།འོན་ཀྱང་དེ་ཙམ་གྱིས་བྱང་ཆུབ་སེམས་དཔའི་ས་བརྒྱད་པ་ལ་ཇི་ལྟ་བ་བཞིན་དུ་རྣམ་པར་སྨིན་པ་ཡོངས་སུ་གྲུབ་པ་ནི་མ་ཡིན་ནོ། 
།འདི་ལྟར་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་དེའི་སེམས་བསྐྱེད་པ་ཐམས་ཅད་ལ་ཤེས་རབ་དང་ཐབས་བསྒོམ་པའི་སྟོབས་ཡོངས་སུ་རྫོགས་པར་འགྱུར་ཏེ། 
དེ་བས་ཀྱང་ཤས་ཆེར་བྱང་ཆུབ་ཀྱི་ཡན་ལག་ཐམས་ཅད་ཡོངས་སུ་རྫོགས་པ་འཐོབ་བོ་ཞེས་གསུངས་པའོ། 
།དེ་ལ་བསམ་གཏན་རྣམས་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་དང་། 
ཞི་བའི་བདེ་བ་ལ་གནས་པར་བྱ་བའི་ཕྱིར། 
ཏིང་ངེ་འཛིན་དང་སྙོམས་པར་འཇུག་པ་རྣམས་ཀྱིས་མངོན་པར་ཤེས་པ་དང་། 
རྣམ་པར་ཐར་པ་མངོན་པར་བསྒྲུབ་པའི་གནས་ཡིན་ཏེ། 
འགོག་པ་དང་། 
སྙོམས་པར་འཇུག་པ་དང་གོ་རིམས་བཞིན་ནོ། 
།དེ་ལྟར་ཟུང་དུ་འབྲེལ་བའི་ལམ་གྱི་འབྲས་བུ་རྣམ་པ་བཞི་ལས་ཡང་དག་པར་འདས་པ་ཡོངས་སུ་བསྟན་ནས་ཏིང་ངེ་འཛིན་གྱི་ཁྱད་པར་འཐོབ་པ་ཏིང་ངེ་འཛིན་རྣམ་པ་བཅུས་ཡོངས་སུ་སྟོན་ཏེ། 
དེ་ཡང་རྣམ་པར་མི་རྟོག་པ་དང་། 
རྣམ་པར་མི་[^1930K]རྟོག་པའི་དོན་ལས་བརྩམ་པ་[^1931K]ནི་གང་གི་ཕྱིར་དེ་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་ཚེ། 
བྱང་ཆུབ་སེམས་དཔའི་ཏིང་ངེ་འཛིན་རྣམ་པར་དབྱེ་བ་ཤིན་ཏུ་རྣམ་པར་ཕྱེ་བ་ཞེས་བྱ་བ་ལ་སྙོམས་པར་འཇུག་པ་སྟེ། 
དོན་ཤིན་ཏུ་བསམ་པ་[^1932K]ཞེས་བྱ་བ་ཞེས་གསུངས་པའོ། 
།ཚིག་གཅིག་ལ་དོན་གྱི་ཁྱད་པར་དུ་མར་འབྱེད་པ་ནི་གང་གི་ཕྱིར། 
ཁྱད་པར་ནི་[^1933K]བློ་གྲོས་ཞེས་བྱ་བ་གསུངས་པའོ། 
།དོན་གཅིག་ལ་[^1934K]རྣམ་གྲངས་དུ་མར་སྟོན་པ་ནི་གང་གི་ཕྱིར། 
རབ་ཏུ་དབྱེ་བའི་དོན་གྱིས་[^1935K]མཛོད་ཅེས་བྱ་བ་གསུངས་པའོ། 
།རིག་པ་ཐམས་ཅད་ཀྱི་གནས་ཤེས་པ་ནི་གང་གི་ཕྱིར། 
དོན་ཇི་ལྟ་བ་བཞིན་དུ་རྣམ་པར་འབྱེད་པ་ཞེས་བྱ་བ་ཞེས་གསུངས་པའོ། 
།དེ་བཞིན་ཉིད་ལ་དམིགས་ཏེ། 
རྩ་བ་བསྟན་པས་[^1936K]ཉོན་མོངས་པའི་སྒྲིབ་པ་རྣམ་པར་དག་པ་ནི་གང་གི་ཕྱིར། 
རྩ་བ་ཤིན་ཏུ་གནས་པས་བརྟན་པ་ཞེས་བྱ་བ་ཞེས་གསུངས་པའོ། 
།སྒྲིབ་པ་རྣམ་པ་བཞི་རྣམ་པར་སྦྱོང་བའི་ཕྱིར་ཤེས་བྱའི་སྒྲིབ་པ་རྣམ་པར་དག་པ་ལས་བརྩམས་པར་རིག་པར་བྱ་སྟེ། 
སྒྲིབ་པ་རྣམ་པ་བཞི་ལ་ཡོན་ཏན་ཁྱད་པར་ཅན་ལ་སྒྲིབ་པ་[^1937K]དེའི་གཉེན་པོར་ཡེ་ཤེས་དང་མངོན་པར་ཤེས་པའི་སྒོ་ཞེས་བྱ་བ་ཞེས་གསུངས་པའོ། 
།ཆགས་པ་མེད་པའི་ཡེ་ཤེས་ལ་སྒྲིབ་པ་དེའི་གཉེན་པོར་ཆོས་ཀྱི་དབྱིངས་ཡོངས་སུ་སྦྱོང་བར་བྱེད་པ་ཞེས་བྱ་བ་ཞེས་གསུངས་པའོ། 
།སངས་རྒྱས་ཀྱི་ཆོས་ཟབ་ཅིང་རྒྱ་ཆེ་བ་ལ་ཞུམ་པའི་སྒྲིབ་པ་དེའི་གཉེན་པོར་དེ་བཞིན་གཤེགས་པའི་ཕན་ཡོན་ཞེས་བྱ་བ་ཞེས་གསུངས་པའོ། 
།མི་གནས་པའི་ལམ་ལ་སྒྲིབ་པ་ནི་གང་གི་ཕྱིར། 
བྱང་ཆུབ་སེམས་དཔའི་ཏིང་ངེ་འཛིན་དོན་སྣ་ཚོགས་ཀྱི་མཛོད་འཁོར་བ་དང་མྱ་ངན་ལས་འདས་པའི་སྒོ་ཞེས་བྱ་བ་ལ་སྙོམས་པར་འཇུག་སྟེ་ཞེས་གསུངས་པའོ། 
།དོན་སྣ་ཚོགས་ཀྱི་མཛོད་ཅེས་བྱ་བ་ནི་དགེ་བའི་རྩ་བ་སྣ་ཚོགས་སུ་རིག་པར་[^1938K]བྱའོ། 
།དེ་དག་ལ་སོགས་པ་ཡེ་ཤེས་དང་མངོན་པར་ཤེས་པ་ཆེན་པོའི་སྒོའི་ཏིང་ངེ་འཛིན་ས་ཡོངས་སུ་སྦྱོང་བར་བྱེད་པ་འབུམ་ཕྲག་བཅུ་ཚང་བ་ལ་སྙོམས་པར་འཇུག་གོ། 
།དེ་ཐབས་དང་ཤེས་རབ་ཀྱིས་ཡོངས་སུ་སྦྱོང་བའི་[^1939K]ཏིང་ངེ་འཛིན་དེ་དག་ཐོབ་ནས་སྙིང་བརྩེ་བ་དང་། 
སྙིང་རྗེའི་སྟོབས་ཀྱིས་[^1940K]ཉན་ཐོས་དང་རང་སངས་རྒྱས་ཀྱིས་ལས་ཡང་དག་པར་འདས་པ་ཡིན་ནོ། 
།ཤེས་རབ་དང་ཡེ་ཤེས་ཀྱིས་རྣམ་པར་དཔྱད་པའི་ས་ཡང་མངོན་དུ་གྱུར་པ་ཡིན་ནོ་ཞེས་བྱ་བ་དེ་ལ་ཉན་ཐོས་དང་། 
རང་སངས་རྒྱས་ཀྱིས་ལས་ཡང་དག་པར་འདས་པ་ནི་ཐབས་དང་ཤེས་རབ་བསྒོམ་པའི་སྟོབས་དང་། 
སྙིང་རྗེའི་སྟོབས་དང་རྣམ་པ་གཉིས་ཀྱིས་ཡོངས་སུ་སྟོན་ཏོ། 
།ཤེས་རབ་དང་ཡེ་ཤེས་ཀྱིས་རྣམ་པར་དཔྱད་པའི་ས་ཞེས་བྱ་བ་ནི་བརྒྱད་པའོ། 
།མངོན་དུ་གྱུར་པ་ཡིན་ནོ་ཞེས་བྱ་བ་ནི་ཉེ་བར་གྱུར་པའོ། 
།དེར་ནི་ཞི་གནས་དང་ལྷག་མཐོང་གི་ལམ་གྲུབ་པ་ཡིན་ཏེ། 
རྣམ་པར་དཔྱད་པ་འབའ་ཞིག་ཏུ་ཟད་དོ། 
།ཡང་དག་པར་འདས་པ་དེ་ཡང་ལས་ཀྱི་ཁྱད་པར་གྱིས་རབ་ཏུ་སྟོན་ཏེ། 
གང་གི་ཕྱིར་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་དེའི་[^1941K]ལུས་ཀྱི་ལས་ཚད་མེད་པ་མཚན་མ་དང་བྲལ་བ་འབྱུང་། 
ངག་གི་ལས་ཚད་མེད་པ་མཚན་མ་དང་བྲལ་བ་འབྱུང་། 
ཡིད་ཀྱི་ལས་ཚད་མེད་པ་མཚན་མ་དང་བྲལ་བ་ཤིན་ཏུ་ཡོངས་སུ་སྦྱངས་པ་མི་སྐྱེ་བའི་ཆོས་ལ་བཟོད་པས་སྣང་བར་གྱུར་པ་འབྱུང་ངོ་ཞེས་གསུངས་པའོ། 
།དེ་ལ་མཉམ་པར་གཞག་པ་ཉིད་ཀྱི་[^1942K]མཚན་མ་དང་བྲལ་བའོ། 
།ཉན་ཐོས་དང་རང་སངས་རྒྱས་རྣམས་ཀྱི་ལས་མཚན་མ་དང་[^1943K]བྲལ་བར་འབྱུང་དུ་ཟིན་ཀྱང་སེམས་ཅན་ཐམས་ཅད་ཀྱི་དོན་བྱ་བའི་བྱ་བ་མེད་པས་ཚད་མེད་པ་མ་ཡིན་ནོ། 
།དེའི་འོག་ཏུ་ཚད་མེད་པ་དེ་བྱང་ཆུབ་སེམས་དཔའི་ས་གཞན་ལས་ཁྱད་པར་དུ་འཕགས་པར་བསྟན་པའི་ཕྱིར་སྦྱོར་བའི་སྤྱོད་པ་ཡོངས་སུ་རྫོགས་པས་ཤིན་ཏུ་ཡོངས་སུ་སྦྱངས་པ་ཉིད་དང་། 
མི་སྐྱེ་བའི་ཆོས་ལ་བཟོད་པས་སྣང་བར་གྱུར་པ་ཉིད་གསུངས་སོ། 
།རྒྱལ་པོའི་བུའི་དཔེས་ནི་ས་འདི་ཡང་དག་པར་འདས་པའི་ཁྱད་པར་སྟོན་ཏེ། 
སྦྱོར་བའི་སྤྱོད་པ་ཡོངས་སུ་རྫོགས་པས་སྦྱོར་བའི་མཐར་ཐུག་བའི་ཡིད་ལ་བྱེད་པ་ལ་གནས་པའི་ཕྱིར་རང་གི་ཡུལ་ཤེས་པ་ལ་གནས་པ་ཡིན་ཏེ། 
གང་གི་ཕྱིར་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་དང་པོ་ལ་གནས་པའི་བྱང་ཆུབ་སེམས་དཔའ་ལུས་[^1944K]དང་ངག་དང་ཡིད་ཀྱི་ལུས་[^1945K]ཚད་མེད་པ་ཡང་ཉན་ཐོས་དང་རང་སངས་རྒྱས་ཀྱི་སྤྱོད་པ་ལས་ཡང་དག་པར་འདས་པ་མ་ཡིན་ནམ། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་དེ་ལྟ་ཡང་ཡིན་ཏེ། 
དེ་ནི་སངས་རྒྱས་ཀྱི་[^1946K]ཆོས་ལ་ལྷག་པར་དམིགས་པའི་ཆེ་བ་ཉིད་ཀྱིས་གྱུར་དུ་ཟད་ཀྱི། 
རང་གི་བློས་རྣམ་པར་དཔྱད་པས་ནི་མ་ཡིན་ནོ། 
།བྱང་ཆུབ་སེམས་དཔའི་ས་བདུན་པ་འདི་ལ་ནི་རང་གི་བློའི་སྤྱོད་ཡུལ་རྣམ་པར་དཔྱོད་པ་ཐོབ་པས་ཉན་ཐོས་དང་། 
རང་སངས་རྒྱས་ཐམས་ཅད་ཀྱིས་མི་འཕྲོགས་པ་ཡིན་ནོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་རྒྱལ་པོའི་[^1947K]རིགས་སུ་སྐྱེས་པའི་རྒྱལ་པོའི་བུའི་[^1948K]རྒྱལ་པོའི་མཚན་དང་ལྡན་པ་ནི་རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་ཟིལ་གྱིས་གནོན་གྱི། 
རང་གི་བློས་རྣམ་པར་དཔྱད་པས་ནི་མ་ཡིན་ནོ། 
།ནམ་དེ་ནར་སོན་པར་གྱུར་པ་དེའི་ཚེ། 
རང་གི་བློའི་སྟོབས་བསྐྱེད་པས་བློན་པོའི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའ་ཡང་སེམས་བསྐྱེད་[^1949K]མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི། 
རང་གི་བློས་རྣམ་པར་དཔྱད་པས་ནི་མ་ཡིན་ནོ། 
།བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་རང་གི་ཡུལ་ཤེས་པ་ལ་གནས་པས་ཉན་ཐོས་དང་རང་སངས་རྒྱས་ཐམས་ཅད་ཀྱི་བྱ་བ་ལས་ཤིན་ཏུ་འདས་པ་ཡིན་ནོ་ཞེས་གསུངས་པའོ། 
།ལུས་ཀྱི་ལས་ལ་སོགས་པ་ཚད་མེད་པ་སྨོས་པ་དེས་ན་མང་བ་ཉིད་ཀྱིས་ཚད་མེད་པར་མ་ཟད་ཀྱི་མཐུས་ཀྱང་ཚད་མེད་པར་རིག་པར་བྱའོ་ཞེས་བྱེ་བྲག་ཏུ་ཕྱེ་བའི་ཕྱིར། 
ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་ཚེ། 
ལུས་དང་ངག་དང་ཡིད་ཀྱི་ལས་ཟབ་ཅིང་དབེན་པ་རྒྱུ་བ་མེད་པ་ཡང་ཐོབ་པ་ཡིན་ཏེ། 
གོང་དུ་ཡོངས་སུ་ཚོལ་བའི་བརྩོན་པ་ཡང་མི་གཏོང་ངོ་ཞེས་གསུངས་པའོ། 
།དེ་ལ་རིང་དུ་སོང་བའི་ཕྱིར་ཟབ་པའོ། 
།དེའི་མི་མཐུན་པའི་ཕྱོགས་ཀྱི་སྒྲིབ་པ་སྤངས་པའི་ཕྱིར་དབེན་པའོ། 
།དེ་མ་ཡིན་པའི་འཇིག་རྟེན་ལས་འདས་པ་དང་། 
འཇིག་རྟེན་པའི་ས་ལ་མི་རྒྱུ་བའི་ཕྱིར་རྒྱུ་བ་མེད་པའོ། 
།ཉན་ཐོས་དང་རང་སངས་རྒྱས་རྣམས་ཀྱི་[^1950K]ལས་དེའི་མཚན་མ་དང་བྲལ་ཡང་དེ་ལྟ་བུ་ཡང་མ་ཡིན་ལ། 
གོང་དུ་ཡོངས་སུ་མི་ཚོལ་བས། 
དེ་ཙམ་ལ་གནས་པར་ཡང་ཟད་དོ། 
།དེ་ལྟར་ས་ལས་ཡང་དག་པར་འདས་པས་ཟུང་དུ་འབྲེལ་བའི་ལམ་གྱི་འབྲས་བུ་བསྟན་ནས། 
ཡང་དག་པའི་མཐའ་ལ་[^1951K]གནས་པའི་ཕྱིར་དང་། 
འགོག་པ་མངོན་སུམ་དུ་མི་བྱེད་པའི་ཕྱིར་སྲིད་པ་མི་གཏོང་བས་གནས་པའི་ཁྱད་པར་སྟོན་ཏེ། 
གང་གི་ཕྱིར་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་གང་ཡན་ཆད་བྱང་ཆུབ་སེམས་དཔའ་འགོག་པ་ལ་སྙོམས་པར་འཇུག 
།བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་དྲུག་པ་ཡན་ཆད་བྱང་ཆུབ་སེམས་དཔའི་འགོག་པ་ལ་སྙོམས་པར་འཇུག་སྟེ། 
བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་སེམས་ཀྱི་སྐད་ཅིག་སེམས་ཀྱི་སྐད་ཅིག་ལ་ཡང་འགོག་པ་ལ་སྙོམས་པར་འཇུག་སྟེ། 
འགོག་པ་མངོན་སུམ་དུ་བྱས་ཞེས་ནི་མི་བྱའོ། 
།དེས་ན་དེ་ནི་བསམ་གྱིས་མི་ཁྱབ་པའི་ལུས་དང་ངག་དང་ཡིད་ཀྱི་ལས་དང་ལྡན་པ་ཞེས་བྱའོ། 
།ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའ་ཡང་དག་པའི་མཐའ་ལ་གནས་པས་ཀྱང་གནས་ལ་འགོག་པ་ཡང་མངོན་སུམ་དུ་མི་བྱའོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན་མི་ཞིག་རྒྱ་མཚོ་ཆེན་པོའི་གྲུ་ཆེན་པོར་ཞུགས་ཏེ། 
རྒལ་བའི་ཐབས་ལ་མཁས་པས་[^1952K]རླུང་ལ་མཁས་པ་དང་། 
ཆུ་ལ་མཁས་པ་ནི་རྒྱ་མཚོ་ཆེན་པོའི་ཆུའི་ཉེས་པས་མི་གོས་སོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་བདུན་པ་འདི་ལ་གནས་ཤིང་ཕ་རོལ་ཏུ་ཕྱིན་པའི་ཐེག་པའི་གྲུར་ཞུགས་པ་ཡང་། 
ཡང་དག་པའི་མཐའ་ལ་གནས་པས་ཀྱང་གནས་ལ་འགོག་པ་ཡང་མངོན་སུམ་དུ་མི་བྱེད་དོ་ཞེས་གསུངས་པའོ། 
།དེ་ལྟར་སྙོམས་པར་འཇུག་པ་ཐོབ་པའི་གནས་པའི་ཁྱད་པར་བསྟན་ནས། 
སྦྱོར་བ་གཉེན་པོ་ཡོངས་སུ་འཛིན་པ་དང་བཅས་པ་རྣམ་པར་[^1953K]བརྒྱད་ཀྱིས་རྒྱུ་བ་ཐོབ་པའི་གནས་པའི་ཁྱད་པར་སྟོན་ཏོ[^1954K]། 
།སྦྱོར་བ་རྣམ་པ་བརྒྱད་ལ་དེ་འཁོར་བའི་སྒོ་ཡིན་པས་བསོད་ནམས་མངོན་པར་འདུ་བྱེད་པའི་སྦྱོར་བ་ནི་གང་གི་ཕྱིར། 
དེ་ལྟར་ཡེ་ཤེས་ཐོབ་པ་དེ་ཏིང་ངེ་འཛིན་དང་ཡེ་ཤེས་ཀྱི་སྟོབས་བསྒོམ་པ་མངོན་པར་བསྒྲུབ་པའི་ཕྱིར་བློ་དང་ཐབས་དང་ཤེས་རབ་ཀྱི་སྟོབས་སྐྱེད་པ་[^1955K]ཆེན་པོས་འཁོར་བའི་སྒོ་ཡང་སྟོན་ལ། 
བསམ་པ་མྱ་ངན་ལས་འདས་པ་ལ་གནས་པ་ཡང་ཡིན་ཞེས་གསུངས་པའོ། 
།ཕུང་པོ་ཡོངས་སུ་འཛིན་པའི་སྤྱོར་བ་ནི་གང་གི་ཕྱིར།འཁོར་མང་པོས་ཀུན་ནས་བསྐོར་བར་ཡང་སྣང་ལ། 
རྟག་པར་རྒྱུན་དུ་ཤིན་ཏུ་དབེན་པའི་སེམས་ཐོབ་པ་ཡང་ཡིན་ཞེས་གསུངས་པའོ། 
།བསམས་བཞིན་དུ་སྲིད་པ་ཡོངས་སུ་འཛིན་པའི་སྦྱོར་བ་ནི་གང་གི་ཕྱིར། 
སྨོན་ལམ་གྱི་དབང་གིས་ཁམས་གསུམ་དུ་སྐྱེ་བ་ཡང་མངོན་པར་སྒྲུབ་ལ། 
འཇིག་རྟེན་གྱི་ཉེས་པས་ཀྱང་མི་གོས་པ་ཡིན་ཞེས་གསུངས་པའོ། 
།འདོད་པ་ལ་འདོད་ཆགས་ཀྱིས་ཀུན་ནས་དཀྲིས་པ་དང་། 
བག་ལ་ཉལ་ཡང་[^1956K]སྡེསྤངས་ལ་འཁྲིག་པ་བསྟེན་པ་[^1957K]ཡང་སྟོན་པས་རིགས་ཀྱི་རྒྱུད་ལ་སྦྱོར་བ་ནི་གང་གི་ཕྱིར། 
ཞི་ཞིང་རབ་ཏུ་ཞི་བ་ཡང་ཡིན་ལ། 
ཐབས་ཀྱིས་ཀྱང་རབ་ཏུ་འབར་ཏེ། 
དེ་ལྟར་འབར་ཡང་ཚིག་པར་མི་འགྱུར་བ་ཡིན་ཞེས་གསུངས་པའོ། 
།འཇུག་པར་བྱེད་པའི་སྦྱོར་བ་ནི་གང་གི་ཕྱིར། 
སངས་རྒྱས་ཀྱི་ཡེ་ཤེས་ལ་ཡང་ཡོངས་སུ་འཇུག་ལ། 
ཉན་ཐོས་དང་རང་སངས་རྒྱས་ཀྱི་ས་དག་ཀྱང་འགྲུབ་པ་ཡིན་ཞེས་གསུངས་པའོ། 
།ཟས་དང་ཉལ་བ་ནི་བདུད་ཀྱི་ཡུལ་ཡིན་པའི་ཕྱིར། 
སྟོན་པ་[^1958K]ལ་སྦྱོར་བ་ནི་གང་གི་ཕྱིར་སངས་རྒྱས་ཀྱི་ཡུལ་གྱི་ཐིལ་དུ་ཡང་སོན་ལ། 
བདུད་ཀྱི་ཡུལ་ན་འདུག་པར་སྣང་བ་ཡང་ཡིན་ཞེས་གསུངས་པའོ། 
།བདུད་ཀྱི་ཡུལ་ན་བ་དང། 
རྒ་བ་དང་འཆི་བ་འདི་གསུམ་སྟོན་པས་འཆི་འཕོའི་སྦྱོར་བ་ནི་གང་གི་ཕྱིར། 
བདུད་བཞིའི་ལམ་ལས་ཀྱང་ཡང་དག་པར་འདས་ལ། 
བདུད་ཀྱི་སྤྱོད་ཡུལ་གྱི་ཐིལ་དུ་[^1959K]ཡང་སྟོན་པ་ཡིན་ནོ་ཞེས་གསུངས་པའོ། 
།རྣམ་པར་བཟློག་པའི་[^1960K]སྦྱོར་བ་ནི་རྣམ་པ་གསུམ་སྟེ། 
ལྟ་བ་ངན་པ་ལ་ཆགས་པ་ལས་རྣམ་པར་བཟློག་པ་[^1961K]ནི་གང་གི་ཕྱིར། 
མུ་སྟེགས་ཅན་གྱི་གནས་ཐམས་ཅད་ན་འདུག་པ་[^1962K]ཡང་སྣང་ལ། 
སངས་རྒྱས་ཀྱི་མུའི་གནས་མི་འདོར་བའི་བསམ་པ་དང་ལྡན་པ་ཡང་ཡིན་ཞེས་གསུངས་པའོ། 
།གནོད་པ་ལས་རྣམ་པར་བཟློག་པ་[^1963K]ནི་གང་གི་ཕྱིར། 
འཇིག་རྟེན་གྱི་བྱ་བ་ཐམས་ཅད་དང་ལྡན་པར་ཡང་སྣང་ལ། 
འཇིག་རྟེན་ལས་འདས་པའི་ཆོས་ཀྱི་ཚུལ་ལ་ཡང་དག་པར་གཞོལ་བ་ཡིན་ཞེས་གསུངས་པའོ། 
།ལྷ་ལ་སོགས་པ་དག་པས་ཀྱང་ལྷག་པའི་ལུས་ཡོངས་སུ་འཛིན་པས་[^1964K]དེ་དག་གི་ཆགས་པ་རྣམ་པར་བཟློག་པས་[^1965K]ཆགས་པ་རྣམ་པར་བཟློག་པ་ནི་གང་གི་ཕྱིར། 
ལྷ་དང། 
ཀླུ་དང་། 
གནོད་སྦྱིན་དང་། 
དྲི་ཟ་དང་། 
ལྷ་མ་ཡིན་དང་། 
ནམ་མཁའ་ལྡིང་དང་། 
མིའམ་ཅི་དང་། 
མི་དང་། 
མི་མ་ཡིན་པ་དང་། 
བརྒྱ་བྱིན་དང་། 
ཚངས་པ་དང་། 
འཇིག་རྟེན་སྐྱོང་བ་ཐམས་ཅད་ལས་ལྷག་པའི་བཀོད་པ་རྣམ་པར་སྒྲུབ་པ་ཡང་ཐོབ་ལ། 
ཆོས་ལ་དགའ་བ་ཡིད་ལ་བྱ་བ་ཡང་མི་སྤོང་བ་ཡིན་ཞེས་གསུངས་པའོ། 
།བསྟན་པ་འཛིན་པར་ཡང་འགྱུར་རོ་ཞེས་བྱ་བ་ནི་སྦྱོར་བའི་སྤྱོད་པ་ཡོངས་སུ་རྫོགས་པའི་ཕྱིར། 
སློབ་དཔོན་དུ་གྲགས་པས་དེ་འཛིན་པའི་མཆོག་ཡིན་པའི་ཕྱིར་རོ། 
།ས་འདི་ནི་སེམས་ཅན་ལ་ཕན་འདོགས་པ་དང་། 
ཆོས་ཀྱི་བཟོད་པས་རབ་ཏུ་ཕྱེ་བར་རིག་པར་བྱ་སྟེ། 
གང་གི་ཕྱིར་དེ་དེ་བས་ཀྱང་ཆེས་སེམས་ཅན་ལ་ཕན་འདོགས་པ་དང་། 
ཆོས་ཀྱི་བཟོད་པ་རྣམ་པར་དག་པར་འགྱུར་རོ་ཞེས་གསུངས་པའོ། 
།ས་འདི་ནི་སྦྱོར་བའི་མཐར་ཕྱིན་པར་འགྲོ་བས་རིང་དུ་སོང་བ་ཞེས་བྱའོ། 
།གསེར་གྱི་ས་ལེ་སྦྲམ་རིན་པོ་ཆེ་ཐམས་ཅད་ཀྱིས་སྤྲས་པའི་དཔེས་ནི་བྱང་ཆུབ་ཀྱི་ཕྱོགས་པ་ལ་སོགས་པ་སྦྱོར་བའི་ལམ་ཐམས་ཅད་ཡོངས་སུ་རྫོགས་པས། 
ས་འདིའི་དགེ་བའི་རྩ་བ་རྣམས་ཤིན་ཏུ་འོད་གསལ་བར་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་གསེར་གྱི་ས་ལེ་སྦྲམ་དེ་ཉིད་རིན་པོ་ཆེ་ཐམས་ཅད་ཀྱིས་སྤྲས་ན་དེ་བས་ཤིན་ཏུ་བཟང་ཞིང་འོད་གསལ་བར་འགྱུར་ཏེ། 
དེ་མ་ཡིན་པའི་རྒྱན་གྱི་རྣམ་པ་གཞན་དག་གིས་མི་འཕྲོགས་པར་འགྱུར་རོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་བདུན་པ་རིང་དུ་སོང་བ་འདི་ལ་གནས་པ་དེའི་བྱང་ཆུབ་སེམས་དཔའི་དགེ་བའི་རྩ་བ་ཐབས་དང་ཤེས་རབ་ཀྱིས་མངོན་པར་སྒྲུབ་པ་[^1966K]དེ་དག་ཀྱང་དེ་བས་ཆེས་ཤིན་ཏུ་རབ་ཏུ་བྱང་བ་དང་། 
ཤིན་ཏུ་འོད་གསལ་བར་འགྱུར་ཏེ། 
ཉན་ཐོས་དང་རང་སངས་རྒྱས་ཐམས་ཅད་ཀྱིས་མི་འཕྲོགས་པར་འགྱུར་རོ་ཞེས་གསུངས་པའོ། 
།ཉི་མའི་འོད་ཀྱི་དཔེས་ནི་སྔ་མ་བཞིན་དུ་ཁྱད་པར་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་ཉི་མའི་འོད་ནི་སྐར་མའི་ཚོགས་ཐམས་ཅད་དང་། 
ཟླ་བའི་འོད་རྣམས་ཀྱིས་མི་འཕྲོགས་ཤིང་། 
འཛམ་བུའི་གླིང་ན་རླན་གྱི་བག་ཡོད་པ་ཐམས་ཅད་ཀྱང་ཤིན་ཏུ་སྐེམ་པར་[^1967K]བྱེད་དོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ས་རིང་དུ་སོང་བ་འདི་ལ་གནས་པའི་བྱང་ཆུབ་སེམས་དཔའ་དེའི་དགེ་བའི་རྩ་བ་དེ་དག་ཀྱང་། 
ཉན་ཐོས་དང་རང་སངས་རྒྱས་ཐམས་ཅད་ཀྱིས་མི་འཕྲོགས་ཤིང་། 
སེམས་ཅན་ཐམས་ཅད་ཀྱི་ཉོན་མོངས་པའི་རྙོག་པ་ཡང་ཡོངས་སུ་སྐེམས་སོ་ཞེས་གསུངས་པའོ། 
།ལྷག་མ་སྔ་མའི་ཚུལ་བཞིན་[^1968K]དུ་སྦྱར་བར་བྱའོ། 
།འཕགས་པ་ས་བཅུ་པ་ལས་ས་བདུན་པའི་རྣམ་པར་བཤད་པ་རྫོགས་སོ།། 
།།བམ་པོ་བཅུ་གཅིག་པ། 
ས་བརྒྱད་པ་ནི་ཡོངས་སུ་སྦྱང་བ་བྱས་པའི་ས་བསྡུ་བ་དང་། 
རྣམ་པར་དག་པའི་བཟོད་པ་ཐོབ་པ་དང་། 
གནས་པའི་ཁྱད་པར་ཐོབ་པ་དང་། 
སངས་རྒྱས་ཀྱི་ཞིང་ཡོངས་སུ་དག་པར་བྱེད་པ་དང་། 
དབང་ཐོབ་པ་དང་ཆེ་བ་ཉིད་ཀྱི་[^1969K]ཁྱད་པར་དང་། 
ངེས་པའི་ཚིག་རབ་ཏུ་དབྱེ་བ་དང་། 
རྣམ་པ་བདུན་གྱིས་[^1970K]རྣམ་པར་གཞག་པར་རིག་པར་བྱའོ། 
།དེ་ལ་ཡོངས་སུ་སྦྱང་བ་བྱ་བའི་ས་བསྡུ་བ་ནི་སྤྱི་དང་སོ་སོ་ནས་ས་བདུན་བསྡུས་པའོ། 
།སྤྱིར་བསྡུ་བ་ཇི་ལྟ་བུ་ཞེ་ན། 
བདག་མེད་པ་རྣམ་པ་གཉིས་གོང་ནས་གོང་དུ་རབ་ཏུ་རྟོགས་པ་དང་། 
དེའི་ཐབས་ཀྱིས་ཟིན་པའི་ཤེས་རབ་ཀྱིས་[^1971K]མི་གནས་པའི་ལམ་ཡོངས་སུ་སྦྱོང་བ་དང་། 
སྦྱོར་བས་བསྡུས་པའི་ཚོགས་ཡོངས་སུ་རྫོགས་པར་བྱེད་པ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་བདུན་པོ་དག་ལ་རྣམ་པར་དབྱེ་བ་ལེགས་པར་བྱས་པ། 
ཤེས་རབ་དང་ཐབས་ཀྱི་[^1972K]ལམ་ཤིན་ཏུ་ཡོངས་སུ་སྦྱོངས་པ[^1973K]། 
ཚོགས་ཤིན་ཏུ་བསགས་པ་ཞེས་གསུངས་པའོ། 
།སོ་སོ་ནས་བསྡུ་བ་ཇི་ལྟ་བུ་ཞེ་ན། 
ས་དང་པོ་ལ་སོགས་པ་ལ་སྨོན་ལམ་ཤིན་ཏུ་བཏབ་པ་[^1974K]ལ་སོགས་པ་ནི་གང་གི་ཕྱིར། 
སྨོན་ལམ་ཆེན་པོ་ཤིན་ཏུ་བཏབ་པ་ཞེས་གསུངས་པའོ། 
།དེ་ལ་ས་གཉིས་པ་ལ་ནི་དེ་ལྟ་བས་ན་བདག་གིས་[^1975K]ས་རྣམ་པ་ཐམས་ཅད་ཡོངས་སུ་སྦྱང་ཞིང་། 
མངོན་པར་སྒྲུབ་པ་ཉིད་ལ་བརྩོན་པར་བྱའོ་ཞེས་བྱ་བ་སྐབས་འདིར་དེ་བཞིན་གཤེགས་པའི་བྱིན་གྱི་རླབས་[^1976K]སུ་རིག་པར་བྱ་སྟེ། 
གང་གི་ཕྱིར་དེ་བཞིན་གཤེགས་པའི་བྱིན་གྱིས་ཤིན་ཏུ་བརླབས་པ་ཞེས་གསུངས་པའོ། 
།ས་གསུམ་པ་ལ་ནི་འདོད་ཆགས་དང་བྲལ་བ་ལས་མི་ཉམས་པའི་བསམ་གཏན་ལ་སོགས་པ་ཐོབ་པའི་ཕྱིར། 
རང་གི་དགེ་བའི་རྩ་བ་སྟོབས་བསྐྱེད་པ་རྗེས་སུ་ཐོབ་པ་སྟེ། 
གང་གི་ཕྱིར་རང་གི་དགེ་བའི་རྩ་བའི་[^1977K]སྟོབས་བསྐྱེད་པ་རྗེས་སུ་ཐོབ་པ་ཞེས་གསུངས་པའོ། 
།ས་བཞི་པ་ནི་རྣམ་པར་གཞག་པའི་ཆོས་སྟོན་པས་ཤེས་བྱའི་སྒྲིབ་པ་རྣམ་པར་དག་པའི་ཁྱད་པར་གྱིས་སངས་རྒྱས་ཀྱི་ཆོས་ཡིད་ལ་བྱེད་པ་དང་ལྡན་པ་ཉིད་དེ། 
གང་གི་ཕྱིར་དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་སངས་རྒྱས་ཀྱི་ཆོས་མ་འདྲེས་པ་ཡིད་ལ་བྱེད་པ་དང་ལྡན་པ་ཞེས་འདིར་གསུངས་པའོ། 
།ལྔ་པ་ལ་ནི་རྣམ་པར་དག་པ་ལ་སེམས་ཀྱི་བསམ་པ་མཉམ་པ་ཉིད་དག་གི་བསམ་པ་ལ་སོགས་པ་ཤིན་ཏུ་ཡོངས་སུ་སྦྱངས་པར་རིག་པར་བྱ་སྟེ། 
གང་གི་ཕྱིར་ལྷག་པའི་བསམ་པའི་བརྣག་པ་ཤིན་ཏུ་ཡོངས་སུ་སྦྱངས་པ་ཞེས་འདིར་གསུངས་པའོ། 
།ས་དྲུག་པ་ལ་ནི་སྙིང་རྗེ་ཆེན་པོ་སྔོན་དུ་འགྲོ་བ་དང་། 
དབང་བྱེད་པ་དང་རྟེན་ཅིང་འབྲེལ་པར་འབྱུང་བ་ལ་རྣམ་པར་སྤྱོད་པས་བསོད་ནམས་དང་ཡེ་ཤེས་ཀྱི་སྟོབས་ཀྱིས་མངོན་པར་འཕགས་པ་དེ་ཉིད་གང་གི་ཕྱིར། 
བསོད་ནམས་དང་ཡེ་ཤེས་ཀྱི་སྟོབས་ཀྱིས་མངོན་པར་འཕགས་པ་ཞེས་འདིར་གསུངས་པའོ། 
།ས་བདུན་པ་ལ་ནི་ལམ་གཞན་རྩོམ་པའི་ཁྱད་པར་རྣམས་ཀྱིས་[^1978K]སེམས་ཅན་རྣམས་ལ་སྦྱོར་བ་མི་གཏོང་བ་ཉིད་དེ། 
གང་གི་ཕྱིར་སྙིང་རྗེ་དང་བྱམས་པ་ཆེན་པོས་སེམས་ཅན་ཐམས་ཅད་ལ་སྦྱོར་བ་མི་གཏོང་བ་ཞེས་གསུངས་པའོ། 
།སེམས་ཅན་གྱི་ཁམས་ཚད་མེད་པ་ལ་སོགས་པ་ལ་འཇུག་པ་རྣམས་ཀྱིས་ཡེ་ཤེས་ཀྱི་ལམ་ཚད་མེད་པ་དང་ལྡན་པ་ཉིད་དུ་རིག་པར་བྱ་སྟེ། 
གང་གི་ཕྱིར་ཡེ་ཤེས་ཀྱི་ལམ་ཚད་མེད་པ་དང་ལྡན་པ་དེ་ཞེས་གསུངས་པའོ། 
།དེ་ལྟར་ས་བརྒྱད་པའི་ཡོངས་སུ་སྦྱང་བ་བྱས་པའི་ས་བསྡུས་པ་[^1979K]རྣམ་པར་གཞག་པ་བྱས་ནས། 
རྣམ་པར་དག་པའི་བཟོད་པ་ཐོབ་པ་རྣམ་པར་གཞག་པ་ཡོངས་སུ་སྟོན་ཏེ[^1980K]། 
མི་སྐྱེ་བའི་ཆོས་ལ་བཟོད་པ་ཐོབ་པས་རྣམ་པར་དག་པའི་བཟོད་པ་འཐོབ་བོ། 
།དེ་རྣམ་པར་དག་པ་ཉིད་ལྷུན་གྱིས་གྲུབ་པར་རིག་པར་བྱ་སྟེ། 
བཟོད་པ་དེ་ཡང་མི་སྐྱེ་བ་རྣམ་པ་བཞི་ལ་རིག་པར་བྱའོ། 
།མི་སྐྱེ་བ་རྣམ་པ་བཞི་ནི་ཡོད་པ་མི་སྐྱེ་བ་དང་། 
རང་བཞིན་གྱིས་མི་སྐྱེ་བ་དང་། 
གྲངས་ཀྱི་བྱེ་བྲག་མི་སྐྱེ་བ་དང་། 
ལས་ཀྱི་བྱེ་བྲག་མི་སྐྱེ་བའོ། 
།དེ་ལ་ཡོད་པ་མི་སྐྱེ་བ་[^1981K]ནི་རྣམ་པ་བདུན་མི་སྐྱེ་བ་སྟེ། 
ཡོད་པ་རྣམ་པ་བདུན་ལ་རྣམ་པར་བྱང་བའི་ཕྱོགས་ལ་ཆོས་རྣམ་པ་[^1982K]སྔ་ནས་ཡོད་པ་དེའི་གཉེན་པོར་ཆོས་ཐམས་ཅད་གཟོད་མ་ནས་མ་བྱུང་བ་ཉིད་ལ་འཇུག་གོ་ཞེས་གསུངས་སོ། 
།གསར་དུ་སྐྱེ་བ་དེའི་གཉེན་པོར་མ་སྐྱེས་པ་ཉིད་ཅེས་གསུངས་པའོ[^1983K]། 
།མཚན་ཉིད་ཡོད་པ་དེའི་གཉེན་པོར་མཚན་[^1984K]མེད་པ་ཉིད་ཅེས་གསུངས་སོ། 
།ཕྱི་མའི་མཐའ་ཡོད་པ་དེའི་གཉེན་པོར་བྱུང་བ་མེད་པ་ཉིད་ཅེས་གསུངས་པའོ[^1985K]། 
།ཀུན་ནས་ཉོན་མོངས་པའི་ཕྱོགས་ལ་སྔོན་གྱི་མཐའ་ན་ཡོད་པ་དེའི་གཉེན་པོར་འཇིག་པ་མེད་པ་ཉིད་ཅེས་གསུངས་སོ། 
།སེམས་ཅན་རྣམས་རྫོགས་པ་ཡོད་པ་དེའི་གཉེན་པོར་ཐུག་པ་མེད་པ་ཉིད་ཅེས་གསུངས་སོ། 
།རྣམ་པར་བྱང་བའི་ཕྱོགས་ལ་ཀུན་ནས་ཉོན་མོངས་པ་ཅན་ཉིད་ཡོད་པ་དེའི་གཉེན་པོར་འཇུག་པ་མེད་པ་ཉིད་ཅེས་གསུངས་པའོ། 
།རང་བཞིན་གྱིས་སྐྱེ་བ་མེད་པ་ནི་ཆོས་ལ་བདག་མེད་པའོ། 
།དེ་ན་བདག་མེད་པའི་རང་བཞིན་ཏེ། 
གང་གི་ཕྱིར་དངོས་པོ་མེད་པའི་ངོ་བོ་ཉིད་ཅེས་གསུངས་པའོ། 
།བཟོད་པ་འདི་ནི་དེ་ལ་དམིགས་པའི་ཕྱིར་དངོས་པོ་མེད་པ་ལ་དམིགས་པའི་ཕྱིར་ཡང་མ་ཡིན་ཏེ། 
བདག་མེད་པ་ནི་གཉིས་མེད་པའི་མཚན་ཉིད་ཡིན་པའི་ཕྱིར་རོ། 
།གྲངས་ཀྱི་བྱེ་བྲག་མི་སྐྱེ་བ་ནི་ཀུན་ནས་ཉོན་མོངས་པ་དང་། 
རྣམ་པར་བྱང་བའི་ཆོས་རྣམས་དུས་གསུམ་དུ་འབྲི་བའམ་འཕེལ་བ་མེད་པའི་ཕྱིར་ཏེ། 
གང་གི་ཕྱིར་ཐོག་མ་དང་། 
དབུས་དང་། 
ཐ་མ་མཉམ་པ་ཉིད་ཅེས་གསུངས་པའོ། 
།ལས་ཀྱི་བྱེ་བྲག་མི་སྐྱེ་བ་ནི་དེ་བཞིན་ཉིད་རྣམ་པར་དག་པ་ལྟར་སངས་རྒྱས་ཀྱི་ཡེ་ཤེས་ཐ་དད་དུ་བྱ་བ་མེད་པ་སྟེ། 
གང་གི་ཕྱིར་དེ་བཞིན་ཉིད་ལྟར་ཐམས་ཅད་མཁྱེན་པའི་ཡེ་ཤེས་རྣམ་པར་མི་རྟོག་པ་རྟོགས་པར་བྱ་བ་ཉིད་ལས་བརྩམས་ནས་འཇུག་གོ་ཞེས་གསུངས་པའོ། 
།དེ་ལྟར་མི་སྐྱེ་བའི་ཆོས་ལ་བཟོད་པའི་དམིགས་པ་བསྟན་ནས། 
རྣམ་པར་སྨིན་པ་དང་། 
རློམ་སེམས་དང་། 
ཡུལ་རྣམ་པར་རིག་པས་བསྡུས་པའི་རྣམ་པར་རྟོག་པའི་རང་བཞིན་གྱི་འདུ་ཤེས་དང་བྲལ་བས་འཇུག་པ་སྟོན་ཏེ། 
གང་གི་ཕྱིར་དེ་ཐམས་ཅད་དུ་སེམས་དང་། 
ཡིད་དང་། 
རྣམ་པར་ཤེས་པའི་རྣམ་པར་རྟོག་པའི་འདུ་ཤེས་དང་བྲལ་ཞིང་ཞེས་གསུངས་པའོ། 
།འདུ་ཤེས་སྨོས་པ་ནི་མི་མཐུན་པའི་ཕྱོགས་ཀྱི་འདུ་ཤེས་དགག་པའི་ཕྱིར་ཏེ། 
གཉེན་པོའི་འདུ་ཤེས་དེ་ལ་ཡོད་པའོ། 
།དེ་ནི་རྣམ་པ་གསུམ་གྱིས་[^1986K]ས་འོག་མ་ལས་ཁྱད་པར་དུ་འཕགས་པ་སྟེ། 
ལྷུན་གྱིས་གྲུབ་པས་ཁྱད་པར་དུ་འཕགས་པ་ནི་གང་གི་ཕྱིར་ཐོགས་པ་མེད་ཅེས་གསུངས་པའོ། 
།ཁྱབ་པས་[^1987K]ཁྱད་པར་དུ་འཕགས་པ་ནི་གང་གི་ཕྱིར་ནམ་མཁའ་འདྲ་ཞེས་གསུངས་པའོ། 
།རང་གི་ངང་གིས་[^1988K]དེ་བཞིན་ཉིད་དུ་ཞུགས་པའི་ཕྱིར་མི་གཡོ་བས་ཁྱད་པར་དུ་འཕགས་པ་ནི་གང་གི་ཕྱིར། 
བླ་གབ་མེད་པའི་རང་བཞིན་དུ་ཞུགས་པས་མི་སྐྱེ་བའི་ཆོས་ལ་བཟོད་པ་ཐོབ་པ་ཞེས་བྱའོ་ཞེས་གསུངས་པའོ། 
།དེ་ལྟར་ས་བརྒྱད་པའི་རྣམ་པར་དག་པའི་བཟོད་པ་འཐོབ་པ་རྣམ་པར་གཞག་པ་བསྟན་ནས། 
གནས་པའི་ཁྱད་པར་འཐོབ་པ་སྟོན་ཏོ། 
།དེ་ལ་གནས་པའི་ཁྱད་པར་འཐོབ་པ་ནི་གནས་པ་ཟབ་མོ་ཐོབ་པའོ། 
།དེ་ནི་ཟབ་པ་ཉིད་རྣམ་པ་བདུན་དུ་རིག་པར་བྱ་སྟེ། 
།རིང་བའི་ས་ལ་འཇུག་པས་ཟབ་པ་ཉིད་ནི་གང་གི་ཕྱིར། 
ཀྱེ་རྒྱལ་བའི་སྲས་དག་དེ་ལ་བཟོད་པ་དེ་ལྟ་བུ་དང་[^1989K]ལྡན་པའི་བྱང་ཆུབ་སེམས་དཔའ་ནི་བྱང་ཆུབ་སེམས་དཔའི་ས་མི་གཡོ་བ་ཐོབ་མ་ཐག་ཏུ་བྱང་ཆུབ་སེམས་དཔའི་གནས་པ་ཟབ་མོ་རིང་བའི་ཡེ་ཤེས་ཞེས་གསུངས་པའོ། 
།བྱང་ཆུབ་སེམས་དཔའ་ས་དག་པ་པ་རྣམས་དང་། 
ཐུན་མོང་བའི་ཟབ་པ་ཉིད་ནི་གང་གི་ཕྱིར་ཐ་མི་དད་པ་ཞེས་གསུངས་པའོ། 
།གཟུང་བ་དང་འཛིན་པར་སྣང་བ་མེད་པར་གྱུར་པས་ཡུལ་ཟབ་པ་ཉིད་ནི་གང་གི་ཕྱིར། 
མཚན་མ་ཐམས་ཅད་དང་བྲལ་བ་འདུ་ཤེས་ཀྱི་འཛིན་པ་ངན་པ་ཐམས་ཅད་ལས་ཕྱིར་ལོག་པ་ཞེས་གསུངས་པ་སྟེ། 
མི་མཐུན་པའི་ཕྱོགས་ཀྱི་འདུ་ཤེས་དགག་པའི་ཕྱིར་འཛིན་པ་ངན་པ་སྨོས་སོ། 
།བདག་དང་གཞན་གྱི་དོན་ལ་ཞུགས་པས་སྒྲུབ་པ་ཟབ་པ་ཉིད་ནི་གང་གི་ཕྱིར་ཚད་མེད་པ་ཞེས་གསུངས་པའོ། 
།ཟིལ་གྱིས་མི་གནོན་པ་ཟབ་པ་ཉིད་ནི་གང་གི་ཕྱིར། 
ཉན་ཐོས་དང་རང་སངས་རྒྱས་ཐམས་ཅད་ཀྱིས་མི་འཕྲོགས་པ་ཞེས་གསུངས་པའོ། 
།མི་མཐུན་པའི་ཕྱོགས་སྲབ་པ་ཟབ་པ་[^1990K]ཉིད་ནི་གང་གི་ཕྱིར་དབེན་པ་ཞེས་གསུངས་པའོ། 
།གཉེན་པོ་ལ་མངོན་དུ་ཕྱོགས་པ་ཟབ་པ་ཉིད་ནི་གང་གི་ཕྱིར། 
ཐམས་ཅད་ལས་དབེན་པ་མངོན་དུ་གྱུར་པ་རྗེས་སུ་ཐོབ་པ་ཡིན་ནོ་ཞེས་གསུངས་པ་སྟེ། 
དེ་བཞིན་ཉིད་ནི་ཐམས་ཅད་ལས་དབེན་པའོ། 
།འགོག་པའི་སྙོམས་པར་འཇུག་པའི་དཔེས་ནི་གནས་པ་དེའི་ཞི་བ་ཉིད་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན་དགེ་སློང་རྫུ་འཕྲུལ་དང་ལྡན་པ། 
སེམས་ཀྱི་དབང་མཆོག་ཐོབ་པ་མཐར་གྱི་ས་དགུ་པ་འགོག་པ་ལ་སྙོམས་པར་ཞུགས་པ་ནི་གཡོ་བ་དང་། 
རློམ་སེམས་ཐམས་ཅད་དང་བྲལ་བ་ཡིན་ནོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་བྱང་ཆུབ་སེམས་དཔའི་ས་བརྒྱད་པ་མི་གཡོ་བ་འདི་ཐོབ་[^1991K]མ་ཐག་ཏུ་འབད་པ་ཐམས་ཅད་དང་བྲལ་ཏེ། 
ལྷུན་གྱིས་གྲུབ་པའི་ཆོས་ཉིད་ཐོབ་ཅིང་ལུས་དང་། 
ངག་དང་། 
སེམས་ཀྱི་རྩོལ་བ་དང་བྲལ་ནས་རྣམ་པར་སྨིན་པ་ལ་གནས་པ་ཡིན་ནོ་ཞེས་གསུངས་པའོ། 
།དེ་ལ་གཡོ་བ་དང་རློམ་སེམས་ཐམས་ཅད་དང་བྲལ་བ་ནི་དེ་དག་གི་གནས་སེམས་མེད་པའི་ཕྱིར་རོ། 
།འབད་པ་ཐམས་ཅད་དང་བྲལ་བ་ནི་འབད་པ་དང་བཅས་པའི་ས་ལས་ཡང་དག་པར་འདས་པའི་ཕྱིར་རོ། 
།ལྷུན་གྱིས་གྲུབ་པའི་ཆོས་ཉིད་ཐོབ་པ་ནི་དེའི་གཉེན་པོ་རྙེད་པའི་ཕྱིར་རོ། 
།ད་ནི་ལྷུན་གྱིས་གྲུབ་ཅིང་རྩོལ་བ་མེད་པ་ཉིད་དང་། 
རྣམ་པར་སྨིན་པ་ལས་[^1992K]གནས་པ་ཉིད་ཀྱི་ལྷུན་གྱིས་[^1993K]གྲུབ་པའི་ཆོས་འཐོབ་པ་[^1994K]དེ་ཡང་དག་པར་སྟོན་ཏེ། 
རྩོལ་བ་དང་མི་མཐུན་པའི་གནས་ཐོབ་པའི་ཕྱིར་རོ། 
།རྣམ་པར་སྨིན་པ་ལ་གནས་པ་ཉིད་ནི་ཀུན་གཞི་རྣམ་པར་ཤེས་པའི་དེ་བཞིན་ཉིད་ལ་ཤིན་ཏུ་གནས་པ་ཉིད་ཡིན་པར་རིག་པར་བྱའོ། 
།གཉིད་ཀྱིས་ལོག་པ་ལ་[^1995K]སད་པའི་དབས་ནི་གནས་པ་འདི་ལ་འདུ་ཤེས་འགོག་པའི་ཉེས་པ་སེལ་ཏོ། 
།འདུ་ཤེས་ཡོད་དུ་ཟིན་ཀྱང་བཟོད་པ་དེ་ནི་དེ་ཁོ་ན་ཤེས་པ་དང་ལྡན་པར་སྟོན་ཏོ། 
།གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་མི་ཞིག་གཉིད་ཀྱིས་[^1996K]ལོག་པའི་རྨི་ལམ་ན་བདག་ཆུ་བོ་ཆེན་པོས་ཁྱེར་བ་སྙམ་བྱེད་ལ། 
དེ་དེ་ནས་ཅི་ཕྱིན་དུ་འབད་ཅིང་རྩོལ་བ་ཆེན་པོ་རྩོལ་[^1997K]རྩོལ་བ་ལས། 
དེ་འབད་ཅིང་རྩོལ་བ་ཆེན་པོ་དེ་ཉིད་ཀྱིས་སད་ན་[^1998K]སད་མ་ཐག་ཏུ་འབད་ཅིང་རྩོལ་བ་ཐམས་ཅད་དང་བྲལ་བར་འགྱུར་རོ། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་སེམས་ཅན་གྱི་ཚོགས་ཆུ་བོ་ཆེན་པོ་བཞིས་ཁྱེར་བར་ཤེས་ནས་འབད་ཅིང་རྩོལ་བ་ཆེན་པོ་རྩོམ་མོ། 
།དེ་བརྩོན་འགྲུས་ཆེན་པོ་བརྩམས་པས་བྱང་ཆུབ་སེམས་དཔའི་ས་མི་གཡོ་བ་ཐོབ་མ་ཐག་ཏུ་འབད་པ་ཐམས་ཅད་དང་བྲལ་བར་འགྱུར་ཏེ། 
དེའི་གཉིས་སུ་ཀུན་དུ་སྤྱོད་པ་དང་། 
མཚན་མ་ཀུན་དུ་སྤྱོད་པ་ཐམས་ཅད་ཀྱི་ཐམས་ཅད་དུ་མི་སྣང་བར་འགྱུར་རོ་ཞེས་གསུངས་པའོ། 
།དེ་ལ་རྣམ་པར་དག་པའི་དབང་དུ་བྱས་ནས། 
འཁོར་བ་དང་མྱ་ངན་ལས་འདས་པ་གཉིས་སུ་ཀུན་དུ་སྤྱོད་པ་དང་། 
ཡུལ་ལ་ཡོངས་སུ་སྤྱོད་པའི་དབང་དུ་བྱས་ནས་[^1999K]མཚན་མ་ཀུན་དུ་སྤྱོད་པ་སྣང་བར་མི་འགྱུར་རོ། 
།ཚངས་པའི་འཇིག་རྟེན་དུ་སྐྱེས་པའི་དཔེས་ནི་ས་འོག་མའི་དེ་དག་ཀུན་དུ་མི་འབྱུང་བས་རྣམ་པར་སྨིན་པ་ཐོབ་སྟེ། 
རྒྱང་རིང་བས་ཁྱད་པར་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་དག་འདི་ལྟ་སྟེ། 
དཔེར་ན་ཚངས་པའི་འཇིག་རྟེན་དུ་སྐྱེས་ཤིང་གནས་པ་ལ་ནི་འདོད་པ་ན་[^2000K]སྤྱོད་པའི་ཉོན་མོངས་པ་རྣམས་ཀུན་དུ་མི་འབྱུང་ངོ་། 
།ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའི་ས་མི་གཡོ་བ་ལ་གནས་པའི་བྱང་ཆུབ་སེམས་དཔའི་ས་[^2001K]ལ་ཡང་སེམས་དང་། 
ཡིད་དང་། 
རྣམ་པར་ཤེས་པ་[^2002K]ཀུན་དུ་འབྱུང་བ་ཡང་ཀུན་དུ་མི་འབྱུང་སྟེ། 
དེ་སངས་རྒྱས་ལ་ཀུན་དུ་འབྱུང་བའམ། 
བྱང་ཆུབ་ལ་ཀུན་དུ་འབྱུང་བའམ། 
བྱང་ཆུབ་སེམས་དཔའ་ལ་ཀུན་དུ་འབྱུང་བའམ། 
བྱང་ཆུབ་ཀྱི་སྤྱོད་པ་ལ་ཀུན་དུ་འབྱུང་བའམ། 
རང་སངས་རྒྱས་ལ་ཀུན་དུ་འབྱུང་བའམ། 
ཉན་ཐོས་ལ་ཀུན་དུ་འབྱུང་བའམ། 
མྱ་ངན་ལས་འདས་པ་ལ་ཀུན་དུ་འབྱུང་བའམ། 
དགྲ་བཅོམ་པ་ལ་ཀུན་དུ་འབྱུང་བའམ། 
ཕྱིར་མི་འོང་བ་ལ་ཀུན་དུ་འབྱུང་བའམ། 
ལན་ཅིག་ཕྱིར་འོང་བ་ལ་ཀུན་དུ་འབྱུང་བའམ། 
རྒྱུན་ཏུ་ཞུགས་པ་ལ་ཀུན་དུ་འབྱུང་བ་ཐམས་ཅད་ཀྱང་ཀུན་དུ་མི་འབྱུང་ན། 
འཇིག་རྟེན་པ་ལ་ཀུན་དུ་འབྱུང་བ་རྣམས་ལྟ་སྨོས་ཀྱང་ཅི་དགོས་ཞེས་གསུངས་པའོ། 
།དེ་ལ་འཇུག་པ་དང་། 
ལོག་པའི་ཕྱོགས་ལ་སེམས་ལ་སོགས་པ་དང་། 
སངས་རྒྱས་ལ་སོགས་པ་ལ་ཀུན་དུ་འབྱུང་བ་མེད་པའི་ཕྱིར་རོ། 
།སངས་རྒྱས་ལ་སོགས་པ་ལ་ཀུན་དུ་འབྱུང་བ་ནི་ཐེག་པ་ཆེན་པོ་དང་། 
ཉན་ཐོས་ཀྱི་ཐེག་པའི་བྱེ་བྲག་དང་། 
ཐེག་པ་ཆེན་པོ་ལ་ཡང་གང་ཟག་དང་། 
ཆོས་ཀྱི་བྱེ་བྲག་དང་། 
ཉན་ཐོས་ཀྱི་ཐེག་པ་ལ་[^2003K]ཡང་ཆོས་དང་། 
སློབ་པ་དང་། 
མི་སློབ་པའི་བྱེ་བྲག་གིས་བསྟན་པར་རིག་པར་བྱའོ། 
།དེ་ལ་འཇུག་པ་དང་ལྡོག་པའི་ཕྱོགས་ལ་སེམས་ལ་སོགས་པ་དང་། 
སངས་རྒྱས་ལ་སོགས་པ་ལ་ཀུན་དུ་འབྱུང་བ་མེད་ཅེས་བྱ་བ་དེ་ལ་འཇུག་པའི་ཕྱོགས་ལ་སེམས་ལ་སོགས་པ་ཀུན་དུ་འབྱུང་བ་མེད་པ་ནི་གང་གི་ཕྱིར་སེམས་དང་། 
ཡིད་དང་། 
རྣམ་པར་ཤེས་པའི་[^2004K]ཀུན་དུ་འབྱུང་བ་ཀུན་དུ་མི་འབྱུང་སྟེ་ཞེས་གསུངས་པའོ། 
།ལོག་པའི་ཕྱོགས་ལ་སངས་རྒྱས་ལ་སོགས་པ་ལ་ཀུན་དུ་འབྱུང་བ་མེད་པ་ནི་སངས་རྒྱས་ལ་ཀུན་དུ་འབྱུང་བའམ་ཞེས་བྱ་བ་ནས་བརྩམས་ཏེ། 
རྒྱུན་དུ་ཞུགས་པ་ལ་ཀུན་དུ་འབྱུང་བ་ཡང་ཀུན་དུ་མི་འབྱུང་ན་ཞེས་བྱ་བའི་བར་དུ་གསུངས་པའོ། 
།ཐེག་པ་ཆེན་པོ་དང་ཉན་ཐོས་ཀྱི་ཐེག་པའི་བྱེ་བྲག་དེ་ལ་ཐེག་པ་ཆེན་པོའི་བྱེ་བྲག་ནི་སངས་རྒྱས་དང་། 
བྱང་ཆུབ་དང་བྱང་ཆུབ་སེམས་དཔའ་དང་། 
བྱང་ཆུབ་སེམས་དཔའི་སྤྱོད་བ་ལ་ཀུན་དུ་འབྱུང་བ་རྣམས་སོ། 
།ཉན་ཐོས་ཀྱི་ཐེག་པའི་[^2005K]དགྲ་བཅོམ་པ་ལ་སོགས་པ་ལ་ཀུན་དུ་འབྱུང་བའོ། 
།ཐེག་པ་ཆེན་པོ་ལ་གང་ཟག་གི་བྱེ་བྲག་ནི་རང་སངས་རྒྱས་དང་བྱང་ཆུབ་སེམས་དཔའ་ལ་ཀུན་དུ་འབྱུང་བའོ། 
།ཆོས་ཀྱི་བྱེ་བྲག་ནི་བྱང་ཆུབ་དང་། 
བྱང་ཆུབ་སེམས་དཔའི་སྤྱོད་པ་[^2006K]ལ་ཀུན་དུ་འབྱུང་བའོ། 
།ཉན་ཐོས་ཀྱི་ཐེག་པའི་ཆོས་དང་། 
སློབ་པ་དང་མི་སློབ་པའི་གང་ཟག་གི་ལ་ཆོས་ཀྱི་བྱེ་བྲག་[^2007K]ནི་མྱ་ངན་ལས་འདས་པ་ལ་ཀུན་དུ་འབྱུང་བའོ། 
།མི་སློབ་པའི་བྱེ་བྲག་ནི་དགྲ་བཅོམ་པ་ལ་ཀུན་དུ་འབྱུང་བའོ། 
།སློབ་པའི་བྱེ་བྲག་ནི་ཕྱིར་མི་འོང་བ་ལ་སོགས་པ་ཀུན་དུ་འབྱུང་བའོ། 
།ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའི་ས་མི་གཡོ་བ་འདི་ལ་གནས་པའི་བྱང་ཆུབ་སེམས་དཔའ་སྔོན་གྱི་སྨོན་ལམ་གྱི་སྟོབས་བསྐྱེད་པ་དང་། 
ཆོས་ཀྱི་སྒོའི་རྒྱུན་དེ་ལ་གནས་པ་དེ་ལ། 
སངས་རྒྱས་བཅོམ་ལྡན་འདས་རྣམས་དེ་བཞིན་གཤེགས་པའི་ཡེ་ཤེས་ཉེ་བར་སྒྲུབ་པ་མཛད་དེ། 
དེ་ལ་འདི་སྐད་ཅེས་ཀྱང་བཀའ་སྩལ་ཏེ། 
རིགས་ཀྱི་བུ་ལེགས་སོ་ལེགས་སོ་སངས་རྒྱས་ཀྱི་ཆོས་རྗེས་སུ་ཐོབ་པར་བྱ་བ་ལ། 
འདི་ནི་དོན་དམ་པའི་བཟོད་པ་ཡང་ཡིན་ན་འོན་ཀྱང་གང་ངེད་ཀྱི་སྟོབས་བཅུ་དང་། 
མི་འཇིགས་པ་བཞི་ལ་སོགས་པ་སངས་རྒྱས་ཀྱི་ཆོས་ཕུན་སུམ་ཚོགས་པ་དེ་ཁྱོད་ལ་མེད་ཀྱིས་སངས་རྒྱས་ཀྱི་ཆོས་ཕུན་སུམ་ཚོགས་པ་དེ་ཡོངས་སུ་བཙལ་བའི་ཕྱིར་བརྩོན་འགྲུས་རྩོམ་[^2008K]ཤིག 
།བཟོད་པའི་སྒོ་འདི་ཉིད་ཀྱང་མ་དོར་ཅིག་[^2009K]ཅེས་བྱ་བ་དེ་ལ་དེ་བཞིན་གཤེགས་པའི་ཡེ་ཤེས་ཉེ་བར་སྒྲུབ་པ་འདིས་ནི་དེ་ལ་གནས་པས་མངོན་པར་དགའ་བ་[^2010K]ཙམ་གྱིས་ཆོག་པར་འཛིན་པ་ཟློག་པར་[^2011K]མཛད་དེ། 
བྱས་པ་བསྔགས་པ་དང་། 
མི་བྱེད་པ་བསྐུལ་བ་དང་། 
དེ་ལ་གནས་པ་མི་འདོར་བས་སངས་རྒྱས་ཀྱི་ཆོས་ཕུན་སུམ་ཚོགས་པ་མ་ཐོབ་པ་ཐོབ་པར་བྱེད་ནུས་པའི་དབང་དུ་མཛད་ནས་ཟློག་པར་[^2012K]མཛད་དོ། 
།ཡང་ཁྱིམ་པ་དང་། 
རབ་ཏུ་བྱུང་བའི་ཕྱོགས་དང་། 
ཀུན་ནས་དཀྲིས་པ་དང་། 
བག་ལ་ཉལ་གྱིས་ཀུན་ནས་ཉོན་མོངས་པར་གྱུར་པའི་སེམས་ཅན་རྣམས་ལ་སེམས་ཅན་གྱི་དོན་བྱ་བ་དོན་[^2013K]ཆེ་བ་ཉིད་ཀྱི་[^2014K]དབང་དུ་མཛད་ནས་ཟློག་པར་[^2015K]མཛད་དེ། 
གང་གི་ཕྱིར་རིགས་ཀྱི་བུ་ཁྱོད་ཀྱིས་དེ་ལྟར་ཞི་བའི་རྣམ་པར་ཐར་པ་ཐོབ་ཀྱང་། 
བྱིས་པ་སོ་སོའི་སྐྱེ་བོ་མ་ཞི་བ་རབ་ཏུ་མ་ཞི་བ་ཉོན་མོངས་པ་སྣ་ཚོགས་ཀུན་དུ་འབྱུང་བར་གྱུར་པ་རྣམ་པར་རྟོག་པ་རྣམ་པ་སྣ་ཚོགས་ཀྱིས་གཡེན་སྤྱོ་བ་འདི་དག་ལ་སོམས་ཤིག་ཅེས་གསུངས་པའོ། 
།དེ་ལ་མ་ཞི་བ་ནི་ཉོན་མོངས་པའི་ཀུན་ནས་དཀྲིས་པའོ། 
།རབ་ཏུ་མ་ཞི་བ་ནི་དེའི་[^2016K]བག་ལ་ཉལ་མ་སྤངས་པའོ། 
།ཉོན་མོངས་པ་སྣ་ཚོགས་ཀུན་དུ་འབྱུང་བར་འགྱུར་བ་ནི་ཁྱིམ་པའི་ཕྱོགས་སོ། 
།རྣམ་པར་རྟོག་པ་རྣམ་པ་སྣ་ཚོགས་ཀྱིས་གཡེན་སྤྱོ་བ་ནི་རབ་ཏུ་བྱུང་བའི་[^2017K]ཕྱོགས་སོ། 
།ཡང་སྨོན་ལམ་དང་སེམས་ཅན་ཡོངས་སུ་སྨིན་པར་བྱ་བ་དང་ཡེ་ཤེས་ཀྱི་ཚོགས་འབྲས་བུ་མེད་པར་འགྱུར་བའི་དབང་དུ་མཛད་ནས་ཀྱང་ཟློག་པར་[^2018K]མཛད་དེ། 
གང་གི་ཕྱིར་ཡང་རིགས་ཀྱི་བུ་ཁྱོད་སྔོན་གྱི་སྨོན་ལམ་དང་། 
སེམས་ཅན་གྱི་དོན་ཐོབ་པར་བྱ་བ་དང་། 
ཡེ་ཤེས་ཀྱི་སྒོ་བསམ་གྱིས་མི་ཁྱབ་པ་དྲན་པར་གྱིས་ཤིག་ཅེས་གསུངས་པའོ། 
།ཡང་ཐུན་མོང་མ་ཡིན་པའི་དོན་དུ་དུབ་པ་འབྲས་བུ་མེད་པའི་དབང་དུ་མཛད་ནས་ཀྱང་ཟློག་པར་མཛད་དེ། 
གང་གི་ཕྱིར་ཡང་རིགས་ཀྱི་བུ་འདི་ནི་ཆོས་རྣམས་ཀྱི་ཆོས་ཉིད་དེ། 
དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་ཆོས་ཀྱི་དབྱིངས་འདི་ནི་གནས་པ་ཉིད་དེ། 
འདིས་ནི་དེ་བཞིན་གཤེགས་པ་རྣམས་ཉི་ཚེ་རབ་ཏུ་དབྱེ་བར་བྱ་བ་མ་ཡིན་གྱི། 
ཉན་ཐོས་དང་རང་སངས་རྒྱས་ཐམས་ཅད་ཀྱང་རྣམ་པར་མི་རྟོག་པའི་ཆོས་ཉིད་འདི་འཐོབ་བོ་ཞེས་གསུངས་པའོ། 
།དེའི་འོག་ཏུ་སེམས་ཅན་གྱི་དོན་མཛད་པ་ལས་བརྩམས་ནས་ལུས་ཚད་མེད་པ་ལ་སོགས་པས་སངས་རྒྱས་ཀྱི་ཆོས་ཕུན་སུམ་ཚོགས་པ་དེའི་ནུས་པ་ཡོངས་སུ་སྟོན་ཏེ། 
སེམས་ཅན་གྱི་དོན་མཛད་པ་དེ་ཡང་གནས་གང་གིས་[^2019K]མཛད་པ་ནི་གང་གི་ཕྱིར་ཡང་རིགས་ཀྱི་བུ་ཁྱོད་ངེད་ཀྱི་ལུས་ཚད་མེད་པ་ཉིད་ཅེས་གསུངས་པའོ། 
།ཀུན་རྫོབ་དང་[^2020K]དོན་དམ་པའི་ཡེ་ཤེས་གང་གིས་མཛད་པ་ནི་གང་གི་ཕྱིར་ཡེ་ཤེས་ཚད་མེད་པ་ཉིད་ཅེས་གསུངས་པའོ། 
།ཞིང་ཡོངས་སུ་དག་པ་གང་གིས་མཛད་པ་ནི་གང་གི་ཕྱིར་སངས་རྒྱས་ཀྱི་ཞིང་ཚད་མེད་པ་ཉིད་ཅེས་གསུངས་པའོ། 
།གདུལ་བྱའི་སྤྱོད་པ་མཁྱེན་པ་གང་གིས་[^2021K]མཛད་པ་ནི་གང་གི་ཕྱིར། 
ཡེ་ཤེས་མངོན་པར་སྒྲུབ་པ་ཚད་མེད་པ་ཉིད་ཅེས་གསུངས་པའོ། 
།གང་གིས་བསྡུས་ཏེ་མཛད་པ་ནི་གང་གི་ཕྱིར་འོད་ཀྱི་དཀྱིལ་འཁོར་ཚད་མེད་པ་ཉིད་ཅེས་གསུངས་པའོ། 
།བཤད་པ་གང་གིས་མཛད་པ་ནི་གང་གི་[^2022K]ཕྱིར། 
སྒྲ་སྐད་ཀྱི་ཡན་ལག་ཚད་མེད་པ་ཉིད་ལ་ལྟོས་ཏེ་ཞེས་གསུངས་པའོ། 
།ཁྱོད་ཀྱིས་ཀྱང་དེ་བཞིན་དུ་མངོན་པར་སྒྲུབ་པ་སྐྱེད་ཅིག་ཅེས་བྱ་བ་ནི་དེ་བཞིན་གཤེགས་པ་རྣམས་སེམས་ཅན་གྱི་དོན་མཛད་པ་དེ་སྟོན་ཏོ། 
།ཡང་དེ་བཞིན་གཤེགས་པ་རྣམས་ཀྱི་བདེ་བར་གནས་པའི་ཁྱད་པར་ཡང་སྟོན་ཏེ། 
གང་གི་ཕྱིར་རིགས་ཀྱི་བུ་གང་[^2023K]ཁྱོད་ཀྱིས་ཆོས་ཐམས་ཅད་ལ་རྣམ་པར་མི་རྟོག་པའི་སྣང་བ་འདི་ནི་ཁྱོད་ཀྱི་སྣང་བ་གཅིག་པུར་ཟད་དོ། 
།རིགས་ཀྱི་བུ་དེ་བཞིན་གཤེགས་པ་རྣམས་ལ་ནི་ཆོས་སྣང་བའི་སྒོ་འདི་འདྲ་བ་ཡོངས་སུ་མཐའ་ཡས་པར་[^2024K]སོང་བ་མཛད་པ་མཐའ་ཡས་ཤིང་། 
འབྲེལ་པ་མཐའ་ཡས་པ་ཡིན་གྱིས་དེ་དག་ཐོབ་པར་བྱ་བའི་ཕྱིར་མངོན་པར་སྒྲུབ་པ་སྐྱེད་ཅིག་ཅེས་གསུངས་པའོ། 
།དེ་ལ་མཐའ་ཡས་པར་གྱུར་པ་དག་ནི་སྒོ་ཐ་དད་པའི་ཕྱིར་རོ། 
།མཛད་པ་མཐའ་ཡས་པ་དག་ནི་མཛད་པ་ཐ་དད་པའི་ཕྱིར་རོ། 
།འབྲེལ་པ་མཐའ་ཡས་པ་དག་ནི་གོང་ནས་གོང་དུ་རྟེན་པ་ཐ་དད་པའི་ཕྱིར་རོ། 
།ཡང་འཇིག་རྟེན་གྱི་ཁམས་དང་། 
སེམས་ཅན་དང་ཆོས་རབ་ཏུ་དབྱེ་བ་ཇི་ལྟར་མཐོང་བ་རྣམས་ལ་ལྟ་བ་ཙམ་ཞིག་བྱ་བའི་ཕྱིར་ཚེགས་ཆུང་བའི་དབང་དུ་མཛད་ནས་ཟློག་པར་[^2025K]མཛད་དེ། 
གང་གི་ཕྱིར་ཡང་རིགས་ཀྱི་བུ་ཁྱོད་ཀྱིས་[^2026K]ཕྱོགས་བཅུའི་ཞིང་ཚད་མེད་པ་ཉིད་དང་། 
སེམས་ཅན་ཚད་མེད་པ་ཉིད་དང་། 
ཆོས་རྣམ་པར་དབྱེ་བ་ཚད་མེད་པ་ཉིད་ལ་ལྟོས་ཏེ། 
དེ་དག་ཐམས་ཅད་ཇི་ལྟ་བ་བཞིན་དུ་ཁོང་དུ་ཆུད་པར་གྱིས་ཤིག་ཅེས་བཀའ་སྩལ་ཏོ། 
།ཀྱི་རྒྱལ་བའི་སྲས་དེ་ལྟར་ས་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་ལ་སངས་རྒྱས་བཅོམ་ལྡན་འདས་དེ་དག་ཡེ་ཤེས་མངོན་པར་སྒྲུབ་པའི་སྒོ་ཚད་མེད་པ་དེ་དག་ལ་སོགས་པ་གང་དག་གིས་བྱང་ཆུབ་སེམས་དཔའ་ཡེ་ཤེས་རྣམ་པར་དབྱེ་བ་ཚད་མེད་པས་མངོན་པར་སྒྲུབ་པའི་ལས་མངོན་པར་སྒྲུབ་པར་མཛད་དོ། 
།ཀྱེ་རྒྱལ་བའི་སྲས་ཁྱོད་མོས་པར་བྱའོ། 
།ཁྱོད་ཀྱིས་ཁོང་དུ་ཆུད་པར་བྱའོ། 
།གལ་ཏེ་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་དེ་ལ་མངོན་པར་སྒྲུབ་པའི་སྒོ་རྣམས་སུ་གཞུག་པ་མ་མཛད་དུ་ཟིན་ན། 
དེའི་དེ་ཉིད་ཡོངས་སུ་མྱ་ངན་ལས་འདས་པར་འགྱུར་ཏེ། 
སེམས་ཅན་ཐམས་ཅད་ཀྱི་བྱ་བ་ཡང་རྒྱུན་གཅད་པར་[^2027K]འགྱུར་རོ་ཞེས་གསུངས་པའོ། 
།དེ་ལ་དེ་ཉིད་ཡོངས་སུ་མྱ་ངན་ལས་འདས་པར་འགྱུར་ཏེ་ཞེས་བྱ་བ་ནི་ཡེ་ཤེས་ཉེ་བར་སྒྲུབ་པའི་དགོས་པ་སྟོན་ཏོ[^2028K]། 
།ཡང་སངས་རྒྱས་བཅོམ་ལྡན་འདས་དེ་དག་ནི་བྱང་ཆུབ་སེམས་དཔའ་དེ་ལ་སྐད་ཅིག་གཅིག་ལ་ཡེ་ཤེས་ཀྱི་ལས་གང་མངོན་པར་སྒྲུབ་པ་[^2029K]ལ་དང་པོའི་སེམས་བསྐྱེད་པ་ནས་བཟུང་སྟེ། 
ས་བདུན་པ་ལ་གནས་པ་དང་ལྡན་པའི་བར་གྱི་རྩོམ་པ་སྔ་མ་དེས་བརྒྱའི་ཆར་ཡང་ཉེ་བར་མི་འགྲོ། 
སྟོང་གི་ཆ་དང་། 
འབུམ་གྱི་ཆ་དང་། 
བྱེ་བའི་ཆ་དང་། 
བྱེ་བ་བརྒྱའི་ཆ་དང་། 
བྱེ་བ་སྟོང་གི་ཆ་དང་། 
བྱེ་བ་འབུམ་གྱི་ཆ་དང་། 
བྱེ་བ་ཁྲག་ཁྲིག་འབུམ་གྱི་ཆར་ཡང་ཉེ་བར་མི་འགྲོའོ། 
།གྲངས་དང་། 
ཆ་དང་། 
བགྲང་བ་དང་། 
བསྐྲུན་པ་དང་། 
རྒྱུར་ཡང་ཉེ་བར་མི་འགྲོ་བ་ནས་དཔེའི་བར་དུ་ཡང་མི་བཟོད་བ་དེ་སྙེད་དུ་ཚད་མེད་པའི་ཡེ་ཤེས་མངོན་པར་སྒྲུབ་པའི་ལས་ཉེ་བར་སྒྲུབ་པ་མཛད་དོ། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་འདི་ལྟར་སྔན་ཆད་ནི་ལུས་གཅིག་གིས་མངོན་པར་བསྒྲུབ་པས་སྤྱོད་པ་མངོན་པར་བསྒྲུབ་པར་[^2030K]གྱུར་གྱི། 
འདི་ལ་གནས་པའི་བྱང་ཆུབ་སེམས་དཔའ་ནི་ལུས་རྣམ་པར་གཡོ་བ་ཚད་མེད་པ་དང་། 
སྒྲ་སྐད་མངོན་པར་སྒྲུབ་པ་ཚད་མེད་པ་དང། 
ཡེ་ཤེས་མངོན་པར་སྒྲུབ་པ་ཚད་མེད་པ་དང་། 
སྐྱེ་བ་མངོན་པར་སྒྲུབ་པ་ཚད་མེད་པ་དང་། 
ཞིང་ཡོངས་སུ་དག་པར་བྱ་བ་ཚད་མེད་པ་དང་། 
སེམས་ཅན་ཡོངས་སུ་སྨིན་པར་བྱ་བ་ཚད་མེད་པ་དང་། 
སངས་རྒྱས་ལ་མཆོད་པ་དང་རིམ་གྲོ་བྱ་བ་ཚད་མེད་པ་དང་། 
ཆོས་ཀྱི་ཚུལ་ཁོང་དུ་ཆུད་པ་ཚད་མེད་པ་དང་། 
མངོན་པར་ཤེས་པ་མངོན་པར་སྒྲུབ་པའི་སྟོབས་སྐྱེད་པ་[^2031K]ཚད་མེད་པ་དང་། 
འཁོར་གྱི་དཀྱིལ་འཁོར་རྣམ་པར་ཕྱེ་བ་ཚད་མེད་པས་བྱང་ཆུབ་སེམས་དཔའི་སྤྱོད་པའི་སྟོབས་ཡང་དག་པར་འགྲུབ་སྟེ། 
ཚད་མེད་པ་དང་ལྡན་པའི་ལུས་དང་། 
ངག་དང་ཡིད་ཀྱི་ལས་ཀྱིས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་སྟོབས་མི་གཡོ་བའི་ཚུལ་གྱིས་ཡང་དག་པར་འགྲུབ་བོ་ཞེས་བྱ་བ་དེ་ལ། 
དེ་སྙེད་དུ་ཚད་མེད་པའི་ཡེ་ཤེས་མངོན་པར་འགྲུབ་པའི་ལས་ཉེ་བར་སྒྲུབ་པ་མཛད་དོ་ཞེས་བྱ་བ་ནི་གནས་པ་དེའི་ཡོན་ཏན་ཡོངས་སུ་འཛིན་པའི་རྒྱུ་ཉིད་ཀྱི་ཁྱད་པར་ཏེ། 
རྒྱུ་དང་བཅས་པར་བརྗོད་པ་[^2032K]ཡོངས་སུ་སྟོན་ཏོ། 
།གྲངས་དང་ཆ་ལ་སོགས་པའི་བཤད་པ་ནི་མཚམས་སྦྱར་བར་རིག་པར་བྱའོ། 
།རྒྱུ་ནི་གཅིག་དང་གཅིག་ནི་གཉིས་ཀྱི་རྒྱུའོ། 
།གཉིས་དང་གཅིག་ནི་གསུམ་གྱི་རྒྱུའོ། 
།གཉིས་དང་གཉིས་ནི་བཞིའི་རྒྱུའོ་ཞེས་བྱ་བ་ལ་སོགས་པའོ། 
།དཔེར་ཡང་མི་བཟོད་ཅེས་བྱ་བ་ནི་ཆ་གང་གིས་དཔག་པའོ། 
།ལུས་རྣམ་པར་ཕྱེ་བ་ཚད་མེད་པ་ཞེས་བྱ་བ་ནི་བྱང་ཆུབ་སེམས་དཔའ་ཐམས་ཅད་ཀྱི་ལུས་རྣམས་བདག་གི་ལུས་ཉིད་དུ་མོས་པའོ། 
།སྒྲ་སྐད་མངོན་པར་སྒྲུབ་པ་ལ་སོགས་པ་ཡང་། 
དེ་བཞིན་དུ་ཚད་མེད་པ་ཉིད་དུ་རིག་པར་བྱའོ། 
།བཅུ་པ་འདི་ནི་སེམས་ཅན་ཡོངས་སུ་སྨིན་པར་བྱ་བ་དང་། 
ཚོགས་བསགས་པ་དང་སྒྲིབ་པ་རྣམ་པར་དག་པའི་དབང་དུ་བྱས་པར་[^2033K]རིག་པར་བྱ་སྟེ། 
ལུས་དང་ངག་[^2034K]ལ་གནས་བཤད་པ་གང་གིས། 
ཡེ་ཤེས་ལ་བརྟེན་པ་གང་གིས། 
སྐྱེ་བ་ཡོངས་སུ་འཛིན་པ་གང་གིས། 
ཞིང་གང་དུ། 
སེམས་ཅན་གང་ཡོངས་སུ་སྨིན་པར་བྱེད་པ་དང་། 
སངས་རྒྱས་ལ་མཆོད་པ་དང་། 
རིམ་གྲོ་བྱ་བ་དང་། 
ཆོས་ཀྱི་ཚུལ་ཁོང་དུ་ཆུད་པ་གཉིས་ཀྱིས་ཇི་ལྟར་བསོད་ནམས་དང་ཡེ་ཤེས་ཀྱི་[^2035K]ཚོགས་བསགས་པ་དང་། 
ཇི་ལྟར་མངོན་པར་ཤེས་པ་ལ་སྒྲིབ་པ་དང་། 
མངོན་པར་རྫོགས་པར་བྱང་ཆུབ་པ་ལ་སྒྲིབ་པ་རྣམ་པར་སྦྱོང་བ་སྟེ། 
འདི་ཐམས་ཅད་དུ་ཡང་ཚད་མེད་པ་དང་ལྡན་པའི་ལུས་དང་། 
ངག་དང་ཡིད་ཀྱི་ལས་སུ་རིག་པར་བྱའོ། 
།མི་གཡོ་བའི་ཚུལ་གྱིས་ཞེས་བྱ་བ་ནི་རྒྱུན་མི་འཆད་པར་སོགས་པའོ། 
།ཀྱེ་རྒྱལ་བའི་སྲས་དག་འདི་ལྟ་སྟེ་དཔེར་ན་རྒྱ་མཚོ་ཆེན་པོར་འགྲོ་བའི་གྲུ་བོ་ཆེ་ནི་རྒྱ་མཚོ་ཆེན་པོ་ལ་མ་ཐུག་གི་བར་དུ་ཆེད་དུ་བསྐྱོད་ཅིང་[^2036K]འགྲོ་བར་བྱ་བ་ཡིན་ཏེ། 
རྒྱ་མཚོ་ཆེན་པོ་ལ་ཞེན་མ་ཐག་ཏུ་རླུང་གི་དཀྱིལ་འཁོར་གྱིས་བསྐྱོད་ནས་ཆེད་དུ་བསྐྱོད་མི་དགོས་པར་འགྲོ་སྟེ་དེས་ན་[^2037K]རྒྱ་མཚོ་ཆེན་པོ་ལ་ཉིན་གཅིག་གིས་ཅི་ཆོད་པ་དེ་ནི་སྔོན་ཆེད་དུ་བསྐྱོད་ཅིང་འགྲོ་བས། 
ལོ་བརྒྱར་ཡང་དེ་སྲིད་དུ་ཚད་མེད་པར་ཕྱིན་པར་མི་ནུས་སོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་དགེ་བའི་རྩ་བའི་ཚོགས་ཤིན་ཏུ་བསགས་པ། 
ཐེག་པ་ཆེན་པོ་ལ་ཡང་དག་པར་སྒྲུབ་པ་ཡང་བྱང་ཆུབ་སེམས་དཔའི་སྤྱོད་པའི་རྒྱ་མཚོ་ཆེན་པོར་ཕྱིན་ནས། 
ལྷུན་གྱིས་གྲུབ་པའི་ཡེ་ཤེས་ཀྱིས་ཡུད་ཙམ་ཅིག་ལ་ཐམས་ཅད་མཁྱེན་པའི་ཡེ་ཤེས་ཇི་ཙམ་[^2038K]གནོན་པ་དེ་ནི་སྔོན་གྱི་ཆེད་དུ་བྱ་བའི་ལས་ཀྱི་[^2039K]བསྐལ་བ་འབུམ་དུ་ཡང་དེ་སྙེད་དུ་དཔག་ཏུ་མེད་པ་གནོད་པར་མི་ནུས་སོ་ཞེས་བྱ་བའི་གྲུ་བོ་ཆེའི་དཔེས་ནི་གནས་པ་དེའི་མངོན་པར་ཤེས་པ་མྱུར་བའི་རྒྱུ་ཉིད་ཀྱི་ཁྱད་པར་ཡོངས་སུ་སྟོན་ཏོ། 
།དགེ་པའི་རྩ་བའི་ཚོགས་ཤིན་ཏུ་བསགས་པ་ཞེས་བྱ་བ་ནི་ས་བདུན་པོ་རྣམས་ཀྱིས་ཐེག་པ་ཆེན་པོ་ཡང་དག་པར་བསྒྲུབས་པའོ། 
།བྱང་ཆུབ་སེམས་དཔའི་སྤྱོད་པའི་རྒྱ་མཚོར་ཕྱིན་ནས་ཞེས་བྱ་བ་ནི་ས་བརྒྱད་པའོ།། 
།།[^2040K]དེ་ལྟར་གནས་པའི་ཁྱད་པར་ཐོབ་པས་ས་བརྒྱད་བ་རྣམ་པར་གཞག་ནས། 
སངས་རྒྱས་ཀྱི་ཞིང་ཡོངས་སུ་དག་པར་བྱེད་པས་རྣམ་པར་འཇོག་སྟེ། 
དེ་ལ་སངས་རྒྱས་ཀྱི་ཞིང་ཡོངས་སུ་དག་བར་བྱེད་པ་ནི་སྣོད་ཀྱི་འཇིག་རྟེན་ལ་དབང་བའི་སྦྱོར་བ་དང་། 
སེམས་ཅན་གྱི་འཇིག་རྟེན་ལ་དབང་བའི་སྦྱོར་བ་དང་། 
ཡེ་ཤེས་མངོན་པར་རྫོགས་པར་བྱང་ཆུབ་པ་ལ་དབང་བའི་སྦྱོར་བ་དང་། 
དབང་བའི་སྦྱོར་བ་རྣམ་ལ་གསུམ་གྱིས་རིག་པར་བྱའོ། 
།དེ་ལ་སྣོད་ཀྱི་འཇིག་རྟེན་ལ་དབང་བ་ནི་རྣམ་པ་ལྔ་སྟེ། 
གང་འདོད་པ་དེ་ཀུན་དུ་སྟོན་པའམ། 
མི་སྣང་བར་བྱེད་པའམ། 
ཅི་འདྲ་བར་འདོད་པ་དེ་འདྲ་བ་སྟོན་པ་དང་། 
དུས་ཇི་སྲིད་དུ་འདོད་པ་དུས་དེ་སྲིད་དུ་སྟོན་པ་དང་། 
བསྡུས་པ་དང་རྒྱས་པ་ཇི་ལྟར་འདོད་པ་བཞིན་དུ་བྱེད་པ་དང་། 
ཇི་སྙེད་འདོད་པ་དེ་སྲིད་སྟོན་པ་སྟེ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་བརྒྱད་པ་ཐོབ་པའི་བྱང་ཆུབ་སེམས་དཔའ་[^2041K]དེ་ནི། 
ཐབས་མཁས་པའི་ཡེ་ཤེས་ཀྱིས་མངོན་པར་སྒྲུབ་པ་ལྷུན་གྱིས་གྲུབ་པ་ལ་ཞུགས་པའི་བྱང་ཆུབ་སེམས་དཔའི་བློ་གྲོས་ཆེན་པོས་ཐམས་ཅད་མཁྱེན་པའི་ཡེ་ཤེས་ལ་རྣམ་པར་དཔྱོད་ཅིང་འཇིག་རྟེན་གྱི་ཁམས་འབྱུང་བ་ལ་ཡང་རྣམ་པར་དཔྱོད་དོ། 
།[^2042K]འཇིག་རྟེན་གྱི་ཁམས་འཇིག་པ་ལ་ཡང་རྣམ་པར་དཔྱོད་དོ། 
།དེ་འཇིག་རྟེན་ཇི་ལྟར་འཇིག་པ་དེ་ཡང་རབ་ཏུ་ཤེས་སོ། 
།འཇིག་རྟེན་ཇི་ལྟར་འཆགས་པ་དེ་ཡང་རབ་ཏུ་ཤེས་སོ་ཞེས་བྱ་བ་ལ་འཇིག་རྟེན་གྱི་ཁམས་འབྱུང་བ་ལ་སོགས་པ་ཤེས་པ་དེ་ནི་སྣོད་ཀྱི་འཇིག་རྟེན་ལ་དབང་བའི་རྣམ་པ་དང་པོའི་སྦྱོར་བ་སྟེ་གང་འདོད་པ་དེ་སྟོན་པའམ། 
མི་སྣང་བར་བྱེད་ཅེས་བྱ་བ་དེའིའོ། 
།ལས་སོགས་པ་[^2043K]གང་གིས་འཇིག་རྟེན་འཇིག་པ་དེ་ཡང་རབ་ཏུ་ཤེས་སོ། 
།ལས་ཟད་པ་གང་གིས་འཇིག་རྟེན་འཆགས་པ་དེ་ཡང་རབ་ཏུ་ཤེས་སོ་ཞེས་བྱ་བ་ལ་སོགས་པ་དང་། 
ཟད་པ་ཤེས་པ་ནི་གཉིས་པ་[^2044K]སྟེ། 
ཅི་འདྲ་བར་འདོད་པ་དེ་འདྲ་བར་སྟོན་ཏོ་ཞེས་བྱ་བ་དེའིའོ། 
།དུས་ཇི་སྲིད་དུ་འཇིག་རྟེན་འཇིག་པ་དེ་ཡང་རབ་ཏུ་ཤེས་སོ། 
།དུས་ཇི་སྲིད་དུ་འཇིག་རྟེན་[^2045K]འཆགས་པ་དེ་ཡང་རབ་ཏུ་ཤེས་སོ། 
།འཇིག་རྟེན་ཞིག་ནས་དུས་ཇི་སྲིད་དུ་གནས་པ་དེ་ཡང་རབ་ཏུ་ཤེས་སོ། 
།འཇིག་རྟེན་འཆགས་ནས་དུས་ཇི་སྲིད་ཅིག་ཏུ་གནས་པ་དེ་ཡང་རབ་ཏུ་ཤེས་སོ་ཞེས་བྱ་བ་ལ་དུས་ཇི་སྲིད་དུ་འཇིག་པ་ལ་སོགས་པ་ཤེས་པ་ནི་གསུམ་པའི་སྟེ། 
དུས་ཇི་སྲིད་དུ་འདོད་པ་དེ་སྲིད་དུ་སྟོན་ཏོ་ཞེས་བྱ་བ་དེའིའོ། 
།དེ་སའི་ཁམས་ཆུང་བར་ཡང་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་དང་། 
ཚད་མེད་པ་དང་། 
རྣམ་པར་ཆེ་བ་[^2046K]ཡང་རབ་ཏུ་ཤེས་སོ། 
།དེ་ཆུའི་ཁམས་ཆུང་བ་ཡང་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་དང་། 
ཚད་མེད་པ་དང་། 
རྣམ་པར་ཕྱེ་བ་ཡང་རབ་ཏུ་ཤེས་སོ། 
།དེ་མེའི་ཁམས་ཆུང་བ་ཡང་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་དང་། 
ཚད་མེད་པ་དང་། 
རྣམ་པར་ཕྱེ་བ་ཡང་རབ་ཏུ་ཤེས་སོ། 
།དེ་རླུང་གི་ཁམས་ཆུང་བ་ཡང་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་དང་། 
ཚད་མེད་པ་དང་། 
རྣམ་པར་ཕྱེ་བ་ཡང་རབ་ཏུ་ཤེས་སོ། 
།དེ་རྡུལ་ཕྲ་རབ་ཀྱི་རྡུལ་ཕྲ་བ་ཡང་རབ་ཏུ་ཤེས་སོ། 
།རྣམ་པར་ཕྱེ་བ་ཡང་རབ་ཏུ་ཤེས་སོ། 
།རྡུལ་ཕྲ་རབ་ཀྱི་རྡུལ་ཚད་མེད་པ[^2047K]། 
རྣམ་པར་ཕྱེ་བ་[^2048K]ལ་མཁས་པ་ཡང་རབ་ཏུ་ཤེས་སོ། 
།འཇིག་རྟེན་གྱི་ཁམས་གང་ན་སའི་ཁམས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།ཆུའི་ཁམས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།མེའི་ཁམས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།རླུང་གི་ཁམས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།སེམས་ཅན་གྱི་ལུས་ལ་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།ཞིང་གི་ཚོགས་ལ་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།དེ་སེམས་ཅན་གྱི་ལུས་རགས་པ་དང་། 
ལུས་ཕྲ་བ་དང་། 
ལུས་རྣམ་པར་ཕྱེ་བ་ཡང་རབ་ཏུ་ཤེས་སོ། 
།སེམས་ཅན་དམྱལ་བ་པའི་ལུས་ཀྱི་གནས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་[^2050K]དེ་དག་ཀྱང་རབ་ཏུ་ཤེས་སོ། 
།དུད་འགྲོའི་སྐྱེ་གནས་པའི་ལུས་ཀྱི་གནས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་[^2051K]དེ་དག་ཀྱང་རབ་ཏུ་ཤེས་སོ། 
།གཤིན་རྗེའི་འཇིག་རྟེན་པའི་ལུས་ཀྱི་གནས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།ལྷ་མ་ཡིན་གྱི་འཇིག་རྟེན་གྱི་ལུས་ཀྱི་གནས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།ལྷའི་ལུས་ཀྱི་གནས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ། 
།མིའི་ལུས་ཀྱི་གནས་ཀྱི་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་དག་ཀྱང་རབ་ཏུ་ཤེས་སོ་ཞེས་བྱའོ། 
།སའི་ཁམས་ཆུང་བ་ལ་སོགས་པ་ཤེས་པ་ནས་མིའི་ལུས་ཀྱི་རྡུལ་ཕྲ་རབ་ཀྱི་རྡུལ་གྱི་བར་དུ་ཤེས་པ་ནི་བཞི་པ་སྟེ། 
བསྡུས་པ་དང་རྒྱས་པ་[^2052K]ཇི་ལྟར་འདོད་པ་བཞིན་དུ་བྱེད་ཅེས་བྱ་བ་དེའིའོ། 
།དེ་ལྟར་རྡུལ་ཕྲ་རབ་ཀྱི་རྡུལ་རབ་ཏུ་དབྱེ་བ་ཤེས་པ་ལ་ཞུགས་པ་དེས་[^2053K]འདོད་པའི་ཁམས་འཇིག་པ་ཡང་རབ་ཏུ་ཤེས་སོ། 
།གཟུགས་ཀྱི་ཁམས་འཇིག་པ་དང་། 
གཟུགས་མེད་པའི་ཁམས་འཇིག་པ་ཡང་རབ་ཏུ་ཤེས་སོ། 
།འདོད་པའི་ཁམས་འཆགས་པ་དང་། 
གཟུགས་ཀྱི་ཁམས་འཆགས་པ་དང་། 
གཟུགས་མེད་པའི་ཁམས་འཆགས་པ་ཡང་རབ་ཏུ་ཤེས་སོ། 
།འདོད་པའི་ཁམས་ཆུང་བ་ཡང་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་དང་། 
ཚད་མེད་པ་དང་རྣམ་པར་ཕྱེ་བ་ཡང་རབ་ཏུ་ཤེས་སོ། 
།གཟུགས་ཀྱི་ཁམས་དང་གཟུགས་མེད་པའི་ཁམས་ཆུང་བ་ཡང་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་དང་། 
ཚད་མེད་པ་དང་རྣམ་པར་ཕྱེ་བ་ཡང་རབ་ཏུ་ཤེས་སོ། 
།ཁམས་གསུམ་པ་རྣམ་པར་དཔྱད་པ་ཞེས་པ་ཁོང་དུ་ཆུད་པར་བྱ་བའི་ཕྱིར་ལེགས་པར་མངོན་པར་བསྒྲུབ་པའི་[^2054K]ཡེ་ཤེས་ཀྱི་སྣང་བ་དང་ལྡན་[^2055K]ཞིང་སེམས་ཅན་རྣམས་ཀྱི་ལུས་རབ་ཏུ་དབྱེ་བ་ཤེས་པ་ལ་མཁས་ལ། 
ལུས་རྣམ་པར་དབྱེ་བ་ཤེས་པ་ལ་མཁས་པས་སྐྱེ་བ་མངོན་པར་སྒྲུབ་པ་རྣམས་ལ་བློ་གཏོང་སྟེ། 
དེ་སེམས་ཅན་ཡོངས་སུ་སྨིན་པར་བྱ་བའི་ཕྱིར། 
སེམས་ཅན་རྣམས་ཀྱི་སྐྱེ་བ་དང་། 
ལུས་ཡང་དག་པར་འགྲུབ་པ་ཅི་འདྲ་བ་དེ་ལྟ་བུར་རང་གི་ལུས་བྱིན་གྱིས་རློབ་བོ། 
།དེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཅིག་རྒྱས་པར་བཀང་ནས། 
ཇི་ལྟར་སེམས་ཅན་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་འགྱུར་བས། 
སེམས་ཅན་ལུས་ཐ་དད་པ་ལ་མོས་པ་རྣམས་ལ་སྣང་བ་དང་ཤེས་པའི་རྗེས་སུ་འགྲོ་བས་རང་གི་ལུས་དེ་ཁོ་ན་བཞིན་དུ་སྐྱེ་བར་མངོན་པར་སྒྲུབ་བོ། 
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཉིས་སམ། 
གསུམ་མམ། 
བཞིའམ། 
ལྔའམ། 
བཅུའམ། 
ཉི་ཤུའམ། 
སུམ་ཅུའམ། 
བཞི་བཅུའམ། 
ལྔ་བཅུ་ནས་བརྗོད་དུ་མེད་པའི་ཡང་བརྗོད་དུ་མེད་པའི་བར་དག་རྒྱས་པར་བཀང་སྟེ། 
སེམས་ཅན་ལུས་ཐ་དད་པ་ལ་མོས་པ་རྣམས་ལ་སྣང་བ་དང་། 
ཤེས་པའི་རྗེས་སུ་འགྲོ་བས་རང་གི་ལུས་དེ་ཁོ་ན་བཞིན་དུ་སྐྱེ་བར་མངོན་པར་སྒྲུབ་བོ། 
།དེ་ཡེ་ཤེས་དེ་ལྟ་བུ་དང་ལྡན་པས་སངས་རྒྱས་ཀྱི་ཞིང་གཅིག་ནས་ཀྱང་མི་གཡོ་ལ། 
སངས་རྒྱས་ཀྱི་ཞིང་[^2056K]བརྗོད་དུ་མེད་པ་རྣམས་དང་། 
འཁོར་གྱི་དཀྱིལ་འཁོར་རྣམས་ན་ཡང་སྣང་བར་གྱུར་པ་ཡིན་ནོ་ཞེས་བྱ་བ་འདོད་པའི་ཁམས་འཇིག་པ་ལ་སོགས་པ་ཤེས་ནས་སངས་རྒྱས་ཀྱི་ཞིང་གཅིག་ནས་ཀྱང་མི་གཡོ་བ་ལ་ཞེས་བྱ་བའི་བར་ལྔ་པའི་སྟེ། 
ཇི་སྙེད་པ་འདོད་པ་དེ་སྙེད་སྟོན་ཞེས་བྱ་བའི་དེའིའོ། 
།དེ་ལ་སའི་ཁམས་ལ་སོགས་པ་ནི་ཡུལ་དང་མཚན་ཉིད་ཀྱིས་ཤེས་པར་རིག་པར་བྱ་སྟེ། 
ཇི་ལྟར་ཡུལ་གྱིས་ཤེ་ན། 
ཆུང་བ་ནི་མཉམ་པར་མ་བཞག་པའི་ས་པའི་རྣམ་པར་སྨིན་པའི་རྣམ་པར་ཤེས་པའི་ཡུལ་ལོ། 
།རྒྱ་ཆེན་པོར་གྱུར་པ་ནི་མཉམ་པར་བཞག་པའི་[^2057K]ས་པའི་རྣམ་པར་སྨིན་པའི་རྣམ་པར་ཤེས་པའི་ཡུལ་ལོ། 
།ཚད་མེད་པ་ནི་དེ་བཞིན་གཤེགས་པའི་ཡུལ་ལོ། 
།ཇི་ལྟར་ན་མཚན་ཉིད་ཀྱིས་ཤེ་ན། 
རང་དང་སྤྱིའི་མཚན་ཉིད་རྣམ་པར་དབྱེ་བའི་སྒོ་ནས་ཏེ། 
ལུས་རགས་པ་དང[^2058K]། 
ཕྲ་བ་ནི་གཟུགས་ཅན་དང་གཟུགས་ཅན་མ་ཡིན་པའི་སེམས་ཅན་རྣམས་ཀྱི་ལུས་སུ་རིག་པར་བྱ་སྟེ་གོ་རིམས་བཞིན་ནོ། 
།འདོད་པའི་ཁམས་ལ་སོགས་པ་ཡང་། 
ཡུལ་དང་མཚན་ཉིད་ཀྱིས་ཤེས་པར་[^2059K]བྱ་སྟེ། 
འདོད་པའི་ཁམས་ཀྱི་མི་རྣམས་ཀྱི་ཡུལ་ཇི་སྙེད་པ་ནི་ཆུང་བའོ། 
།ལྷ་རྣམས་ཀྱི་ཡུལ་ནི་རྒྱ་ཆེན་པོར་གྱུར་པའོ། 
།གཟུགས་ཀྱི་ཁམས་ཀྱི་རྟོག་པ་དང་། 
དཔྱོད་པ་དང་བཅས་པའི་ཡུལ་ནི་ཆུང་བའོ། 
།རྟོག་པ་མེད་པ་དཔྱོད་པ་[^2060K]མེད་པའི་ཡུལ་ནི་རྒྱ་ཆེན་པོར་གྱུར་པའོ། 
།གཟུགས་མེད་པའི་ཁམས་ཀྱི་སྔར་ཆོས་འདི་པར་གྱུར་པའི་སོ་སོའི་སྐྱེ་པོ་རྣམས་ཀྱི་ཡུལ་ནི་ཆུང་བའོ། 
།ཉན་ཐོས་དང་རང་སངས་རྒྱས་རྣམས་ཀྱི་[^2061K]ཡུལ་ནི་རྒྱ་ཆེ་བའོ། 
།དེ་བཞིན་གཤེགས་པ་ཐམས་ཅད་ཀྱི་ཡུལ་ནི་ཚད་མེད་པའོ། 
།སེམས་ཅན་རྣམས་ཀྱི་ལུས་རབ་ཏུ་དབྱེ་བ་ཤེས་པ་ལ་མཁས་པ་དང་། 
ལུས་རྣམ་པར་དབྱེ་བ་ཤེས་པ་ལ་མཁས་པ་[^2062K]ལུས་མ་འདྲ་བ་དང་འདྲ་བ་ཤེས་པ་ལ་མཁས་པ་སྟེ། 
རིགས་གཞན་དང་རང་གི་རིགས་ཀྱི་བྱེ་བྲག་གིས་རིག་པར་བྱའོ། 
།འཁོར་གྱི་དཀྱིལ་འཁོར་རྣམས་སུ་སྣང་བར་གྱུར་པ་ཡིན་ཞེས་བྱ་བ་ནི་དེ་འདྲ་བའི་ལུས་སྟོན་ཏོ།། 
།།[^2063K]དེ་ལྟར་སྣོད་ཀྱི་འཇིག་རྟེན་ལ་དབང་བའི་སྦྱོར་བས་སངས་རྒྱས་ཀྱི་ཞིང་ཡོངས་སུ་དག་པ་[^2064K]བྱ་བ་བསྟན་ནས། 
སེམས་ཅན་གྱི་འཇིག་རྟེན་ལ་དབང་བའི་སྦྱོར་བ་སྟོན་ཏེ[^2065K]། 
དེ་ལ་སེམས་ཅན་གྱི་འཇིག་རྟེན་ལ་དབང་བ་ནི་དེ་འགུགས་པ་ལ་དབང་བའོ། 
།དེའི་སྦྱོར་པ་ནི་གདུལ་བྱའི་ལུས་དང་སེམས་དང་མཐུན་པའི་ལུས་དང་སེམས་སྟོན་པ་སྟེ། 
གང་གི་ཕྱིར་དེ་སེམས་ཅན་རྣམས་ཀྱི་ལུས་རྣམ་པར་དབྱེ་བ་དང་། 
མོས་པ་དང་། 
ལྷག་པའི་བསམ་པ་ཅི་འདྲ་བར་སངས་རྒྱས་ཀྱི་ཞིང་དེ་དང་དེ་དག་དང་། 
འཁོར་གྱི་དཀྱིལ་འཁོར་དེ་དང་དེ་དག་ཏུ་དེ་ལྟ་དེ་ལྟར་རང་གི་ལུས་ཀུན་དུ་སྟོན་ཏེ། 
དེ་དགེ་སྦྱོང་གི་འཁོར་གྱི་དཀྱིལ་འཁོར་རྣམས་སུ་དགེ་སྦྱོང་གི་ཁ་དོག་དང་གཟུགས་སྟོན་ཏོ། 
།བྲམ་ཟེའི་འཁོར་གྱི་དཀྱིལ་འཁོར་རྣམས་སུ་བྲམ་ཟེའི་ཁ་དོག་དང་གཟུགས་སྟོན་ཏོ། 
།རྒྱལ་རིགས་ཀྱི་འཁོར་གྱི་དཀྱིལ་འཁོར་རྣམས་སུ་རྒྱལ་རིགས་ཀྱི་[^2066K]ཁ་དོག་དང་[^2067K]གཟུགས་སྟོན་ཏོ། 
།རྗེའུ་རིགས་ཀྱི་འཁོར་གྱི་དཀྱིལ་འཁོར་རྣམས་སུ་རྗེའུ་རིགས་ཀྱི་ཁ་དོག་དང་གཟུགས་སྟོན་ཏོ། 
།ཁྱིམ་བདག་གི་འཁོར་གྱི་དཀྱིལ་འཁོར་རྣམས་སུ་ཁྱིམ་བདག་གི་ཁ་དོག་དང་གཟུགས་སྟོན་ཏོ། 
།རྒྱལ་ཆེན་བཞིའི་ལྷའི་རིས་ཀྱི་འཁོར་གྱི་དཀྱིལ་འཁོར་རྣམས་སུ་རྒྱལ་ཆེན་བཞིའི་རིས་ཀྱི་ཁ་དོག་དང་གཟུགས་སྟོན་ཏོ། 
།སུམ་ཅུ་རྩ་གསུམ་གྱི་འཁོར་གྱི་དཀྱིལ་འཁོར་རྣམས་སུ་[^2068K]སུམ་ཅུ་རྩ་གསུམ་གྱི་ཁ་དོག་དང་གཟུགས་སྟོན་ཏོ། 
།དེ་བཞིན་[^2069K]འཐབ་བྲལ་གྱི་འཁོར་གྱི་དཀྱིལ་འཁོར་རྣམས་དང་། 
དགའ་ལྡན་གྱི་འཁོར་གྱི་དཀྱིལ་འཁོར་རྣམས་དང་། 
འཕྲུལ་དགའ་བའི་འཁོར་གྱི་དཀྱིལ་འཁོར་རྣམས་དང་། 
གཞན་འཕྲུལ་དབང་བྱེད་ཀྱི་འཁོར་གྱི་དཀྱིལ་འཁོར་རྣམས་དང་། 
ཚངས་པའི་འཁོར་གྱི་དཀྱིལ་འཁོར་རྣམས་སུ་ཚངས་པའི་ཁ་དོག་དང་གཟུགས་སྟོན་ཏོ། 
།དེ་ཉན་ཐོས་ཀྱི་གདུལ་བྱའི་སེམས་ཅན་རྣམས་ལ་ཉན་ཐོས་ཀྱི་ལུས་དང་ཁ་དོག་དང་གཟུགས་སྟོན་ཏོ། 
།རང་སངས་རྒྱས་ཀྱི་གདུལ་བྱའི་སེམས་ཅན་རྣམས་ལ་རང་སངས་རྒྱས་ཀྱི་ལུས་དང་ཁ་དོག་དང་གཟུགས་སྟོན་ཏོ། 
།བྱང་ཆུབ་སེམས་དཔའི་གདུལ་བྱའི་སེམས་ཅན་རྣམས་ལ་བྱང་ཆུབ་སེམས་དཔའི་ལུས་དང་ཁ་དོག་དང་གཟུགས་སྟོན་ཏོ། 
།དེ་བཞིན་གཤེགས་པའི་གདུལ་བྱའི་སེམས་ཅན་རྣམས་ལ་དེ་བཞིན་གཤེགས་པའི་སྐུ་དང་ཁ་དོག་དང་གཟུགས་སྟོན་ཏོ། 
།ཀྱེ་རྒྱལ་བའི་སྲས་དེ་ལྟར་སངས་རྒྱས་ཀྱི་ཞིང་བརྗོད་དུ་མེད་པའི་སེམས་ཅན་དེ་དག་གི་མོས་པ་རབ་འབྱམ་[^2070K]དེ་དང་། 
དེ་དག་ཏུ་དེ་ཁོ་ན་བཞིན་དུ་རང་གི་ལུས་རྣམ་པར་ཕྱེ་བ་སྟོན་ཏོ་ཞེས་གསུངས་པའོ། 
།དེ་ལྟར་སེམས་ཅན་ལ་དབང་བའི་སྦྱོར་བ་བསྟན་ནས། 
དོན་དམ་པ་དང་ཀུན་རྫོབ་ཀྱི་ཡེ་ཤེས་གཉིས་ཀྱིས་ཡེ་ཤེས་མངོན་པར་རྫོགས་པར་བྱང་ཆུབ་པ་ལ་དབང་བའི་སྦྱོར་བ་སྟོན་ཏོ། 
།དེ་ལ་དོན་དམ་པའི་ཡེ་ཤེས་ནི་རང་དང་གཞན་[^2071K]གྱི་རྒྱུད་ཡོངས་སུ་མི་གཅོད་པས། 
ལུས་སུ་རྣམ་པར་རྟོག་པ་ཐམས་ཅད་མེད་པ་དང་། 
ལུས་མཉམ་པ་ཉིད་ཐོབ་པས་སྟོན་ཏོ། 
།གང་གི་ཕྱིར་དེ་ལུས་སུ་རྣམ་པར་རྟོག་པ་ཐམས་ཅད་དང་བྲལ་ཞིང་། 
ལུས་མཉམ་པ་ཉིད་ཐོབ་པས་ཞེས་གསུངས་པའོ། 
།འདིས་ནི་ཉན་ཐོས་དང་རང་སངས་རྒྱས་དང་ཐུན་མོང་མ་ཡིན་པའི་དོན་དམ་པའི་ཡེ་ཤེས་ཡོངས་སུ་བསྟན་པ་ཡིན་ནོ། 
།ཀུན་རྫོབ་ཀྱི་ཡེ་ཤེས་ནི་ཀུན་ནས་ཉོན་མོངས་པ་དང་། 
རྣམ་པར་བྱང་བ་དང་། 
གཉིས་ཀ་མ་ཡིན་པའི་ཕྱོགས་ཤེས་པའི་ཕྱིར་སེམས་ཅན་གྱི་ལུས་ལ་སོགས་པ་ཞེས་པས་སྟོན་ཏེ། 
གང་གི་ཕྱིར་དེས་[^2072K]སེམས་ཅན་གྱི་ལུས་ཀྱང་རབ་ཏུ་ཤེས་སོ། 
།ཞིང་གི་ལུས་དང་། 
ལས་རྣམ་པར་སྨིན་པའི་ལུས་དང་། 
ཉན་ཐོས་ཀྱི་ལུས་དང་། 
རང་སངས་རྒྱས་ཀྱི་ལུས་དང་། 
བྱང་ཆུབ་སེམས་དཔའི་ལུས་དང་། 
དེ་བཞིན་གཤེགས་པའི་སྐུ་དང་། 
ཤེས་པའི་ལུས་དང་། 
ཆོས་ཀྱི་ལུས་དང་། 
ནམ་མཁའི་ལུས་ཀྱང་རབ་ཏུ་ཤེས་སོ་ཞེས་གསུངས་པའོ། 
།དེ་ལ་སེམས་ཅན་དང་སྣོད་ཀྱི་འཇིག་རྟེན་དང་། 
དེ་སྐྱེ་བའི་རྒྱུ་ལས་ཀྱིས་ནི་ཀུན་ནས་ཉོན་མོངས་པའི་ཕྱོགས་སུ་རིག་པར་བྱའོ། 
།ཐེག་པ་གསུམ་ནི་རྣམ་པར་བྱང་བའི་ཕྱོགས་ཏེ། 
དེ་ཡང་ཤེས་པ་གང་དང་། 
ཆོས་གང་གིས་རབ་ཏུ་ཕྱེ་བའོ། 
།ནམ་མཁའི་ལུས་ནི་གཉིས་ཀ་མ་ཡིན་པའི་ཕྱོགས་སོ། 
།དེས་[^2073K]སེམས་ཅན་རྣམས་ཀྱི་སེམས་དང་། 
བསམ་པ་མངོན་པར་སྒྲུབ་པ་ཀུན་དུ་ཤེས་ནས་འདོད་ན་སེམས་ཅན་གྱི་ལུས་རང་གི་ལུས་སུ་བྱིན་གྱིས་རློབ་བོ། 
།དེ་བཞིན་དུ་ཞིང་གི་ལུས་དང་། 
ལས་རྣམ་པར་སྨིན་པའི་ལུས་དང་། 
ཉན་ཐོས་ཀྱི་ལུས་དང་། 
རང་སངས་རྒྱས་ཀྱི་ལུས་དང་། 
བྱང་ཆུབ་སེམས་དཔའི་ལུས་དང་། 
དེ་བཞིན་གཤེགས་པའི་སྐུ་དང་། 
ཤེས་པའི་ལུས་དང་། 
ཆོས་ཀྱི་ལུས་དང་། 
ནམ་མཁའི་ལུས་ཀྱང་རང་གི་ལུས་སུ་བྱིན་གྱིས་རློབ་བོ། 
།དེ་སེམས་ཅན་གྱི་སེམས་དང་བསམ་པ་མངོན་པར་སྒྲུབ་པ་ཀུན་དུ་ཤེས་ནས། 
དེ་འདོད་ན་སེམས་ཅན་གྱི་ལུས་རང་གི་ལུས་སུ་བྱིན་གྱིས་རློབ་བོ། 
།དེ་བཞིན་དུ་ཞིང་གི་ལུས་དང་། 
ལས་རྣམ་པར་སྨིན་པའི་ལུས་དང་། 
ཉན་ཐོས་ཀྱི་ལུས་དང་། 
རང་སངས་རྒྱས་ཀྱི་ལུས་དང་། 
བྱང་ཆུབ་སེམས་དཔའི་ལུས་དང་། 
དེ་བཞིན་གཤེགས་པའི་སྐུ་དང་། 
ཤེས་པའི་ལུས་དང་། 
ཆོས་ཀྱི་ལུས་དང་། 
ནམ་མཁའི་ལུས་རང་གི་ལུས་སུ་བྱིན་གྱིས་རློབ་བོ་ཞེས་བྱ་བ་དེ་ལ། 
སེམས་ཅན་གྱི་ལུས་རང་གི་ལུས་སུ་བྱིན་གྱིས་རློབ་ཅེས་བྱ་བ་ནི། 
དབང་དེ་དང་དེ་ལ་བྱ་བ་སྒྲུབ་པའི་སྦྱོར་བ་མཚུངས་པ་ཉིད་ཡོངས་སུ་སྟོན་ཏོ། 
།དེ་ལ་སེམས་ཅན་གྱི་ལུས་རྣམས་ནི་ལས་དང་། 
སྐྱེ་བ་དང་ཉོན་མོངས་པའི་ཀུན་ནས་ཉོན་མོངས་པའི་བྱེ་བྲག་དང་། 
གཟུགས་ཅན་དང་། 
གཟུགས་ཅན་[^2074K]མ་ཡིན་པའི་ཁམས་ཀྱི་བྱེ་བྲག་གིས་རབ་ཏུ་ཤེས་པ་སྟེ། 
གང་གི་ཕྱིར་དེ་སེམས་ཅན་རྣམས་ཀྱི་ལས་ཀྱི་ལུས་ཀྱང་རབ་ཏུ་ཤེས་སོ། 
།རྣམ་པར་སྨིན་པའི་ལུས་ཉིད་དང་། 
ཉོན་མོངས་པའི་ལུས་ཉིད་དང་། 
གཟུགས་ཀྱི་ལུས་ཉིད་དང་། 
གཟུགས་མེད་པའི་ལུས་ཉིད་ཀྱང་རབ་ཏུ་ཤེས་སོ་ཞེས་གསུངས་པའོ། 
།ཞིང་གི་ལུས་རྣམས་ནི་སྟོང་ལ་སོགས་པའི་འཇིག་རྟེན་གྱི་ཁམས་ཀྱི་བྱེ་བྲག་དང་། 
འཇིག་རྟེན་གྱི་ཁམས་ཀུན་ནས་ཉོན་མོངས་པ་ཅན་དང་། 
ཉོན་མོངས་པ་ཅན་[^2075K]མ་ཡིན་པའི་བྱེ་བྲག་དང་། 
ཆོལ་བ་[^2076K]ལ་སོགས་པའི་བྱེ་བྲག་གིས་ཤེས་ཏེ། 
གང་གི་ཕྱིར་ཞིང་གི་ལུས་རྣམས་ཀྱི་ཆུང་དུ་ཉིད་རབ་ཏུ་ཤེས་སོ། 
།རྒྱ་ཆེན་པོར་གྱུར་པ་ཉིད་དང་། 
ཚད་མེད་པ་ཉིད་དང་། 
ཀུན་ནས་ཉོན་མོངས་པ་ཅན་ཉིད་དང་། 
རྣམ་པར་དག་པ་ཉིད་དང་། 
ཆོལ་བ་ཉིད་དང་། 
སྟེང་གཡོགས་མེད་པ་ཉིད་དང་། 
ངོས་ཕྱལ་བ་ཉིད་དང་། 
འཇུག་པའི་ཁྱིམ་ཅན་ཉིད་དང་། 
ཕྱོགས་ཀྱི་དྲ་བ་རྣམ་པར་དབྱེ་བ་ཉིད་ཀྱང་རབ་ཏུ་ཤེས་སོ་ཞེས་གསུངས་པའོ། 
།ཆོལ་བ་ལ་སོགས་པའི་ཚིག་གི་དོན་ནི་ས་དང་པོར་བཤད་པ་བཞིན་ནོ། 
།ལས་ཀྱི་རྣམ་པར་སྨིན་པ་ཉིད་དང་། 
ཉན་ཐོས་དང་། 
རང་སངས་རྒྱས་དང་། 
བྱང་ཆུབ་སེམས་དཔའི་ལུས་རྣམས་ནི་རང་དང་སྤྱིའི་མཚན་ཉིད་ཀྱི་བྱེ་བྲག་དང་། 
གང་ཟག་མེད་པས་བརྡ་ཙམ་དུ་ཟད་པ་ཉིད་ཀྱིས་ཤེས་ཏེ། 
གང་གི་ཕྱིར་ལས་རྣམ་པར་སྨིན་པའི་ལུས་རྣམས་ཀྱི་རྣམ་པར་ཕྱེ་བ་དང་། 
བརྡ་ཡང་རབ་ཏུ་ཤེས་སོ། 
།ཉན་ཐོས་ཀྱི་ལུས་རྣམས་དང་། 
རང་སངས་རྒྱས་ཀྱི་ལུས་རྣམས་དང་། 
བྱང་ཆུབ་སེམས་དཔའི་ལུས་རྣམས་ཀྱི་རྣམ་པར་ཕྱེ་བ་དང་། 
བརྡ་ཡང་རབ་ཏུ་ཤེས་སོ་ཞེས་གསུངས་པའོ། 
།དེ་བཞིན་གཤེགས་པའི་སྐུ་རྣམས་ནི་ཇི་ལྟར་མངོན་པར་རྫོགས་པར་བྱང་ཆུབ་པས་སྟོན་ཏེ[^2077K]། 
བྱང་ཆུབ་ཏུ་སྨོན་ལམ་བཏབ་ནས་དགའ་ལྡན་དུ་སྐྱེས་པ་གང་ཡིན་པ་དང་། 
སངས་རྒྱས་སྤྲུལ་པ་གང་ཡིན་པ་དང་། 
རང་གི་སྐུ་གདུང་གི་རིང་བསྲེལ་བྱིན་གྱིས་བརླབས་པ་གང་དག་ཡིན་པ་དང་། 
རྣམ་པར་སྨིན་པའི་སྐུ་གང་ཡིན་པ་དང་། 
འོད་ཟེར་གང་གིས་སེམས་ཅན་རྣམས་འགུགས་པ་[^2078K]དང་། 
འཇིག་རྟེན་པ་དང་འཇིག་རྟེན་ལས་འདས་པའི་སེམས་[^2079K]རྣམ་པར་གྲོལ་བ་ཐུན་མོང་བ་གང་ཡིན་པ་དང་། 
མངོན་པར་མཐོ་བའི་རྒྱུ་ཐུན་མོང་མ་ཡིན་པ་[^2080K]གང་ཡིན་པ་དང་། 
དེ་བཞིན་གཤེགས་པ་རྣམས་ཀྱི་ཟག་པ་མེད་པའི་དབྱིངས་གང་ཡིན་པ་དང་། 
མ་ཆགས་པའི་ཡེ་ཤེས་གང་ཡིན་པ་སྟེ། 
གང་གི་[^2081K]དེ་དག་ཐམས་ཅད་མཛད་པ་དེ་དག་གི་བྱེ་བྲག་གིས་རབ་ཏུ་ཤེས་པ་སྟེ། 
གང་གི་ཕྱིར་དེ་བཞིན་གཤེགས་པའི་སྐུ་རྣམས་ཀྱིས་མངོན་པར་རྫོགས་པར་བྱང་ཆུབ་པའི་སྐུ་ཉིད་ཀྱང་རབ་ཏུ་ཤེས་སོ། 
།སྨོན་ལམ་གྱི་སྐུ་ཉིད་དང་། 
སྤྲུལ་པའི་སྐུ་ཉིད་དང་། 
བྱིན་གྱི་རླབས་[^2082K]ཀྱི་སྐུ་ཉིད་དང་། 
གཟུགས་དང་། 
མཚན་མ་དང་། 
དཔེ་བྱད་བཟང་པོའི་རྒྱན་གྱི་སྐུ་ཉིད་དང་། 
འོད་ཀྱི་སྐུ་ཉིད་དང་། 
ཡིད་ཀྱི་སྐུ་ཉིད་དང་། 
བསོད་ནམས་ཀྱི་སྐུ་ཉིད་དང་། 
ཆོས་ཀྱི་སྐུ་ཉིད་དང་། 
ཡེ་ཤེས་ཀྱི་སྐུ་ཉིད་ཀྱང་རབ་ཏུ་ཤེས་སོ་ཞེས་གསུངས་པའོ། 
།ཤེས་པའི་ལུས་རྣམས་ནི་ཐོས་པ་དང་། 
བསམས་པ་ལས་བྱུང་བའི་ཤེས་པའི་བྱེ་བྲག་དང་། 
བསྒོམས་པ་ལས་བྱུང་བའི་ཤེས་པའི་བྱེ་བྲག་དང་། 
འབྲས་བུ་དང་། 
ཞུགས་པའི་ཤེས་པའི་བྱེ་བྲག་དང་། 
འཇིག་རྟེན་པ་ལ་སོགས་པའི་བྱེ་བྲག་གིས་རབ་ཏུ་ཤེས་ཏེ། 
གང་གི་ཕྱིར་ཤེས་པའི་ལུས་རྣམས་ཀྱི་ཤིན་ཏུ་དཔྱད་པ་ཉིད་ཀྱང་རབ་ཏུ་ཤེས་སོ། 
།ཇི་ལྟ་བ་བཞིན་དུ་ངེས་པར་རྟོགས་པ་ཉིད་[^2083K]དང་། 
འབྲས་བུ་དང་། 
སྦྱོར་བས་བསྡུས་པ་ཉིད་དང་། 
འཇིག་རྟེན་པ་དང་། 
འཇིག་རྟེན་ལས་འདས་པ་རྣམ་པར་དབྱེ་བ་ཉིད་དང་། 
ཐེག་པ་གསུམ་རྣམ་པར་དགོད་པ་ཉིད་དང་། 
ཐུན་མོང་དང་ཐུན་མོང་མ་ཡིན་པ་ཉིད་དང་། 
ངེས་པར་འབྱིན་པ་ཉིད་[^2084K]དང་། 
ངེས་པར་འབྱིན་པ་མ་ཡིན་པ་དང་། 
སློབ་པ་དང་། 
མི་སློབ་པ་ཉིད་ཀྱང་རབ་ཏུ་ཤེས་སོ་ཞེས་གསུངས་པའོ། 
།ཆོས་ཀྱི་ལུས་རྣམས་ནི་ཆོས་ཉིད་གཅིག་བརྗོད་པ་དང་། 
ཇི་སྐད་ཐོས་པ་བཞིན་དུ་འཛིན་པ་དང་། 
གདུལ་བྱ་རྣམས་ཀྱི་དབང་པོ་ལ་སོགས་པའི་གནས་སྐབས་དང་མཐུན་པའི་འདུ་ཤེས་དང་། 
འཆད་པ་རྣམ་པར་གཞག་པ་དང་། 
དབང་པོ་དང་བཅས་པ་དང་། 
དབང་པོ་མེད་པའི་མཚན་ཉིད་རྣམ་པར་གཞག་པ་དང་། 
མཆོག་གི་མཚན་ཉིད་རྣམ་པར་གཞག་པས་རབ་ཏུ་ཤེས་པ་སྟེ། 
གང་གི་ཕྱིར་ཆོས་ཀྱི་ལུས་རྣམས་ཀྱི་མཉམ་པ་ཉིད་ཀྱང་རབ་ཏུ་ཤེས་སོ། 
།མི་འཁྲུགས་པ་ཉིད་དང་། 
གནས་སྐབས་དང་། 
བརྡ་ཀུན་རྫོབ་ཏུ་རྣམ་པར་གཞག་པ་དང་། 
སེམས་ཅན་དང་། 
སེམས་ཅན་མ་ཡིན་པའི་ཆོས་རྣམ་པར་གཞག་པ་ཉིད་དང། 
སངས་རྒྱས་དང་། 
ཆོས་དང་། 
འཕགས་པའི་དགེ་འདུན་རྣམ་པར་གཞག་པ་ཉིད་ཀྱང་རབ་ཏུ་ཤེས་སོ་ཞེས་གསུངས་པའོ། 
།ནམ་མཁའི་ལུས་རྣམས་ནི་མཐའ་ཡས་པའི་མཚན་ཉིད་དང་། 
ཁྱབ་པའི་མཚན་ཉིད་དང་། 
བསྟན་དུ་མེད་ཅིང་ཐོགས་པ་མེད་པའི་མཚན་ཉིད་དང་། 
འདུས་མ་བྱས་པའི་མཚན་ཉིད་དང་། 
གཟུགས་ཀྱི་སྒོ་[^2085K]འབྱེད་པའི་མཚན་ཉིད་ཡིན་པས། 
གཟུགས་ཀྱི་དེ་མངོན་པའི་ཕྱིར་དང་། 
རང་གི་མཚན་ཉིད་དུ་རབ་ཏུ་ཤེས་པ་སྟེ། 
གང་གི་ཕྱིར་ནམ་མཁའི་ལུས་རྣམས་ཀྱི་ཚད་མེད་པ་ཉིད་ཀྱང་རབ་ཏུ་ཤེས་སོ། 
།ཐམས་ཅད་དུ་སོང་བ་ཉིད་དང་། 
ལུས་མེད་པ་ཉིད་དང་། 
ནོར་བ་མེད་པ་ཉིད་དང་། 
གཟུགས་ཀྱི་ལུས་ཀྱིས་[^2086K]མངོན་པར་གསལ་བར་བྱེད་པ་ཉིད་ཀྱང་རབ་ཏུ་ཤེས་སོ་ཞེས་གསུངས་པའོ། 
།དེ་ལྟར་སངས་རྒྱས་ཀྱི་ཞིང་ཡོངས་སུ་དག་པར་བྱེད་པས། 
ས་བརྒྱད་པའི་རྣམ་པར་གཞག་པ་བསྟན་ནས་དབང་ཐོབ་པས་སྟོན་ཏོ། 
།དེ་ལ་དབང་ཐོབ་པས་ནི་དེ་ལྟ་དེ་ལྟར་སྣོད་ཀྱི་འཇིག་རྟེན་དང། 
སེམས་ཅན་གྱི་འཇིག་རྟེན་དང་། 
ཡེ་ཤེས་མངོན་པར་རྫོགས་པར་བྱང་ཆུབ་པ་དབང་བ་རྣམ་པ་གསུམ་གྱི་སྦྱོར་བས་དབང་བཅུ་རབ་ཏུ་འཐོབ་[^2087K]སྟེ། 
གང་གི་ཕྱིར་དེས་ལུས་དང་ཤེས་པ་མངོན་པར་སྒྲུབ་པ་དེ་ལྟ་བུ་ཐོབ་པས་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་ཚེ་བྱིན་གྱིས་རློབ་པས་ཚེ་ལ་དབང་བ་འཐོབ་བོ[^2088K]། 
།ཏིང་ངེ་འཛིན་ངེས་པར་[^2089K]སེམས་དཔག་ཏུ་མེད་པ་གྲངས་མེད་པའི་ཡེ་ཤེས་ཀྱིས་འཇུག་པས་སེམས་ལ་དབང་བ་འཐོབ་བོ[^2090K]། 
།འཇིག་རྟེན་གྱི་ཁམས་ཐམས་ཅད་རྒྱན་[^2091K]བཀོད་པ་དུ་མས་རབ་ཏུ་བརྒྱན་པའི་བྱིན་གྱི་རླབས་[^2092K]ཀུན་དུ་སྟོན་པས་ཡོ་བྱད་ལ་དབང་བ་འཐོབ་བོ[^2093K]། 
།ལས་ཀྱི་རྣམ་པར་སྨིན་པས་བྱིན་གྱི་རླབས་[^2094K]ཀྱིས་དུས་ཇི་ལྟ་བ་བཞིན་དུ་སྟོན་པས་ལས་ལ་དབང་བ་འཐོབ་བོ། 
།འཇིག་རྟེན་གྱི་ཁམས་ཐམས་ཅད་དུ་སྐྱེ་བ་ཀུན་དུ་སྟོན་པས་སྐྱེ་བ་ལ་དབང་བ་འཐོབ་བོ། 
།སངས་རྒྱས་ཀྱི་ཞིང་དང་། 
དུས་གང་དུ་ཅི་དགའ་བར་[^2095K]མངོན་པར་རྫོགས་པར་བྱང་ཆུབ་པ་ཀུན་དུ་སྟོན་པས་སྨོན་ལམ་ལ་དབང་བ་འཐོབ་བོ། 
།འཇིག་རྟེན་གྱི་ཁམས་ཐམས་ཅད་སངས་རྒྱས་ཀྱིས་གང་བ་རབ་ཏུ་སྟོན་པས་མོས་པ་ལ་དབང་བ་འཐོབ་བོ། 
།སངས་རྒྱས་ཀྱི་ཞིང་ཐམས་ཅད་དུ་རྫུ་འཕྲུལ་གྱི་རྣམ་པར་འཕྲུལ་པ་ཀུན་དུ་སྟོན་པས་རྫུ་འཕྲུལ་ལ་དབང་བ་འཐོབ་བོ། 
།དེ་བཞིན་གཤེགས་པའི་སྟོབས་དང་མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་དང་། 
མཚན་དང་དཔེ་བྱད་བཟང་པོ་དང་། 
མངོན་པར་རྫོགས་པར་བྱང་ཆུབ་པ་ཀུན་དུ་སྟོན་པས་ཡེ་ཤེས་ལ་དབང་བ་[^2096K]འཐོབ་བོ། 
།མཐའ་དང་དཔུང་[^2097K]མེད་པའི་ཆོས་ཀྱི་སྒོ་སྣང་བ་ཀུན་དུ་སྟོན་པས་ཆོས་ལ་དབང་བ་འཐོབ་བོ་[^2098K]ཞེས་གསུངས་པའོ། 
།དབང་འདི་བཅུ་ནི་གནོད་པ་བཅུའི་གཉེན་པོར་གོ་རིམས་བཞིན་དུ་རིག་པར་བྱ་སྟེ། 
གནོད་པ་བཅུ་ནི། 
འཆི་བའི་གནོད་པ་དང་། 
ཀུན་ནས་ཉོན་མོངས་པའི་གནོད་པ་དང་། 
དབུལ་བའི་གནོད་པ་དང་། 
ཉེས་པར་སྤྱད་པའི་གནོད་པ་དང་། 
ངན་འགྲོའི་གནོད་པ་དང་། 
འདོད་པ་མི་འགྲུབ་པའི་གནོད་པ་དང་། 
ཆོས་ཀྱིས་ཕོངས་པར་འགྱུར་བའི་ལས་ཀྱི་སྒྲིབ་པའི་གནོད་པ་དང་། 
ཀུན་དུ་ཚོལ་བ་ལ་འབད་པའི་གནོད་པ་དང་། 
ཐེ་ཚོམ་གྱི་གནོད་པ་དང་། 
བག་ཚ་བའི་གནོད་པའོ། 
།དེ་ལྟར་དབང་[^2099K]ཐོབ་པས་ས་རྣམ་པར་གཞག་པ་བསྟན་ནས། 
ཆེ་བ་ཉིད་ཀྱི་ཁྱད་པར་གྱིས་སྟོན་ཏོ། 
།དེ་ལ་ཆེ་བ་ཉིད་ཀྱི་ཁྱད་པར་ནི་ཆེ་བ་ཉིད་རྣམ་པ་གསུམ་སྟེ། 
ཡེ་ཤེས་ཀྱིས་ཆེ་བ་ཉིད་དང་། 
ལས་ཀྱིས་[^2100K]ཆེ་བ་ཉིད་དང་། 
དེ་གཉི་གའི་གནས་ཡོན་ཏན་གྱིས་ཆེ་བ་ཉིད་དོ། 
།དེ་ལ་ཡེ་ཤེས་ཀྱིས་[^2101K]ཆེ་བ་ཉིད་ནི་འཁོར་བ་དང་མྱ་ངན་ལས་འདས་པ་ལ། 
མི་གནས་པས་ཡེ་ཤེས་བསམ་གྱིས་མི་ཁྱབ་པ་ཉིད་དེ། 
གང་གི་ཕྱིར་དེ་བྱང་ཆུབ་སེམས་དཔའི་དབང་བཅུ་པོ་དེ་དག་ཐོབ་མ་ཐག་ནས། 
ཡེ་ཤེས་བསམ་གྱིས་མི་ཁྱབ་པ་དང་ལྡན་པ་ཡིན་ཞེས་གསུངས་པའོ། 
།བསམ་གྱིས་མི་ཁྱབ་པ་དེ་ཉིད་དེ་ཡང་བསྒོམ་པ་ཁྱད་ཞུགས་པ་བསམ་གྱིས་མི་ཁྱབ་པ་ཉིད་དང་། 
ཤེས་བྱ་རྟོགས་པ་བསམ་གྱིས་མི་ཁྱབ་པ་ཉིད་དང་། 
མི་མཐུན་པའི་ཕྱོགས་བསལ་བ་བསམ་གྱིས་མི་ཁྱབ་པ་ཉིད་དང་རྣམ་པ་གསུམ་དུ་རིག་པར་བྱ་སྟེ། 
གང་གི་ཕྱིར་ཡེ་ཤེས་དཔག་ཏུ་མེད་པ་དང་། 
ཡེ་ཤེས་ཤིན་ཏུ་རྒྱས་པ་དང་། 
ཡེ་ཤེས་མི་འཕྲོགས་པ་དང་ལྡན་པ་ཡིན་ནོ་ཞེས་གསུངས་པའོ། 
།དེ་དེ་ལྟ་བུའི་རྗེས་སུ་སོང་ཞིང་ཡེ་ཤེས་དེ་ལྟ་བུ་དང་ལྡན་པས། 
ལུས་ཀྱི་ལས་ཁ་ན་མ་ཐོ་བ་ཤིན་ཏུ་མེད་པ་ཀུན་དུ་འབྱུང་བ་རབ་ཏུ་འབྱུང་། 
ངག་གི་ལས་ཁ་ན་མ་ཐོ་བ་ཤིན་ཏུ་མེད་པ་ཀུན་དུ་[^2102K]འབྱུང་བ་རབ་ཏུ་འབྱུང་། 
ཡིད་ཀྱི་ལས་ཁ་ན་མ་ཐོ་བ་ཤིན་ཏུ་མེད་པ་ཞེས་གསུངས་པའོ། 
།དེ་དེ་ལྟ་བུའི་རྗེས་སུ་སོང་ཞིང་ཞེས་བྱ་བ་ནི་སྔར་ཇི་སྐད་བསྟན་པའོ། 
།ཡེ་ཤེས་དེ་ལྟ་བུ་དང་ལྡན་པས་ཞེས་བྱ་བ་ནི་ཇི་སྐད་བསྟན་པ་དེའོ། 
།ལུས་ལ་སོགས་པའི་ལས་ཁ་ན་མ་ཐོ་བ་ཤིན་ཏུ་མེད་པ་ཀུན་དུ་འབྱུང་བ་རབ་ཏུ་འབྱུང་ཞེས་བྱ་བ་ནི་ལས་ཀྱིས་[^2103K]ཆེ་བ་ཉིད་དོ། 
།ཁ་ན་མ་ཐོ་བ་ཤིན་ཏུ་མེད་པ་དེ་ཡང་རྣམ་པ་བཞིས་ཡོངས་སུ་སྟོན་ཏེ[^2104K]། 
ཀུན་དུ་འབྱུང་བ་ནི་ཀུན་དུ་འབྱུང་བར་བྱེད་པ་དང་། 
ཀུན་དུ་འབྱུང་བའི་དུས་ན་སྟེ། 
གང་གི་ཕྱིར་ཡེ་ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ་ཞེས་གསུངས་པའོ། 
།ཀུན་ནས་ཉོན་མོངས་པ་མེད་པ་དང་། 
སེམས་ཅན་གྱི་དོན་བྱེད་པའི་ལས་གཉིས་ཀྱིས་ལམ་ཡོངས་སུ་འཛིན་པ་ནི་གང་གི་ཕྱིར། 
ཤེས་རབ་ཀྱི་ཕ་རོལ་ཏུ་ཕྱིན་པས་དབང་བྱེད་པ། 
སྙིང་རྗེ་ཆེན་པོ་སྔོན་དུ་འགྲོ་བའི་ཐབས་མཁས་པས་ཤིན་ཏུ་རྣམ་པར་ཕྱེ་བ་ཞེས་གསུངས་པའོ། 
།བདག་དང་གཞན་གྱི་སྦྱོར་བའི་རྒྱུ་གཉིས་ཀྱིས་[^2105K]རྒྱུ་ཡོངས་སུ་འཛིན་པ་ནི་གང་གི་ཕྱིར། 
སྨོན་ལམ་གྱིས་ཤིན་ཏུ་མངོན་པར་བསྒྲུབས་པ། 
དེ་བཞིན་གཤེགས་པའི་བྱིན་གྱི་རླབས་[^2106K]ཀྱིས་ཤིན་ཏུ་བྱིན་གྱིས་བརླབས་པ་[^2107K]ཞེས་གསུངས་པའོ། 
།སེམས་ཅན་གྱི་དོན་དང་། 
ཞིང་ཡོངས་སུ་དག་པར་བྱ་བ་དང་། 
སངས་རྒྱས་ཀྱི་ཆོས་ཡང་དག་པར་སྒྲུབ་པའི་[^2108K]བྱ་བ་སྟེ། 
བྱ་བ་སྒྲུབ་པ་ནི་གང་གི་ཕྱིར། 
སེམས་ཅན་གྱི་དོན་ལ་སྦྱོར་བ་རྒྱུན་མ་བཅད་པ[^2109K]། 
འཇིག་རྟེན་གྱི་ཁམས་མཐའ་ཡས་པ་རྣམ་པར་ཕྱེ་བར་གྱུར་པ། 
ཀུན་དུ་འབྱུང་བ་རབ་ཏུ་འབྱུང་ངོ་། 
།ཀྱེ་རྒྱལ་བའི་སྲས་མདོར་ན་བྱང་ཆུབ་སེམས་དཔའི་ས་མི་གཡོ་བ་འདི་ཐོབ་པའི་བྱང་ཆུབ་སེམས་དཔའི་ལུས་དང་། 
ངག་དང་ཡིད་ཀྱི་ལས་ནི་སངས་རྒྱས་ཀྱི་ཆོས་ཐམས་ཅད་ཡང་དག་པར་ཐོབ་པར་བྱ་བའི་ཕྱིར། 
ཀུན་དུ་འབྱུང་བ་རབ་ཏུ་འབྱུང་ངོ་ཞེས་གསུངས་པའོ། 
།དེ་ལ་ཡོན་ཏན་གྱིས་[^2110K]ཆེ་བ་ཉིད་ནི་བསམ་པའི་སྟོབས་ལ་ཤིན་ཏུ་གནས་པ་ལ་སོགས་པས་ཡོངས་སུ་སྟོན་ཏོ། 
།དེ་ནི་ཡོན་ཏན་རྣམ་པ་བདུན་གྱིས་[^2111K]དབང་དུ་བྱས་པ་སྟེ། 
མི་གནས་པའི་ལམ་གྱི་ཡོན་ཏན་ནི་གང་གི་ཕྱིར། 
དེ་[^2112K]དེ་ལྟར་བྱང་ཆུབ་སེམས་དཔའི་ས་མི་གཡོ་བ་འདི་ཐོབ་པས་ཉོན་མོངས་པ་ཀུན་དུ་འབྱུང་བ་ཐམས་ཅད་དང་བྲལ་བའི་ཕྱིར། 
བསམ་པའི་སྟོབས་ལ་ཤིན་ཏུ་གནས་པ་ཡིན། 
ལས་དང་མི་བྲལ་བའི་[^2113K]ཕྱིར་ལྷག་པའི་བསམ་པའི་སྟོབས་ལ་ཤིན་ཏུ་གནས་པ་ཡིན། 
སེམས་ཅན་གྱི་དོན་མི་གཏོང་བའི་ཕྱིར[^2114K]། 
སྙིང་རྗེ་ཆེན་པོའི་སྟོབས་ལ་ཤིན་ཏུ་གནས་པ་[^2115K]ཡིན། 
འགྲོ་བ་ཐམས་ཅད་ཡོངས་སུ་སྐྱོབ་པའི་ཕྱིར། 
བྱམས་པ་ཆེན་པོའི་སྟོབས་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།དེ་ལ་མི་གནས་པའི་ལམ་ཉིད་ནི་མི་མཐུན་པའི་ཕྱོགས་རྣམ་པར་ཉམས་ཤིང་གཉེན་པོ་བསྟེན་པ་[^2116K]དང་སེམས་ཅན་ལ་ལྟ་བ་རྣམ་པ་གཉིས་ཀྱིས་[^2117K]རིག་པར་བྱའོ། 
།བརྗོད་པ་མེད་པ་ཉིད་ཀྱི་ཡོན་ཏན་ནི་གང་གི་ཕྱིར། 
བརྗེད་པ་མེད་པའི་ཆོས་དང་ལྡན་པའི་ཕྱིར། 
གཟུགས་ཀྱི་སྟོབས་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།ངག་ཕུན་སུམ་ཚོགས་པའི་ཡོན་ཏན་ནི་གང་གི་ཕྱིར། 
སངས་རྒྱས་ཀྱི་ཆོས་ཐམས་ཅད་རབ་ཏུ་རྣམ་པར་འབྱེད་པའི་བྱེ་བྲག་ལ་མཁས་པའི་ཕྱིར། 
སྤོབས་པའི་སྟོབས་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།སེམས་ཕུན་སུམ་ཚོགས་པའི་ཡོན་ཏན་ནི་གང་གི་ཕྱིར། 
འཇིག་རྟེན་གྱི་ཁམས་མཐའ་ཡས་པའི་[^2118K]སྤྱོད་པ་རྣམ་པར་དབྱེ་བ་ལ་མཁས་པའི་ཕྱིར་མངོན་པར་ཤེས་པའི་སྟོབས་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།རྒྱུའི་ཡོན་ཏན་ནི་གང་གི་ཕྱིར། 
བྱང་ཆུབ་སེམས་དཔའི་བྱ་བ་ཐམས་ཅད་མི་གཏོང་བའི་ཕྱིར་སྨོན་ལམ་གྱི་སྟོབས་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།སྦྱོར་བའི་ཡོན་ཏན་ནི་གང་གི་ཕྱིར། 
སངས་རྒྱས་ཀྱི་ཆོས་ཐམས་ཅད་ཡང་དག་པར་སྒྲུབ་པའི་ཕྱིར་ཕ་རོལ་ཏུ་ཕྱིན་པའི་སྟོབས་ལ་ཤིན་ཏུ་གནས་པ་ཡིན་ཞེས་གསུངས་པའོ། 
།ཉེ་བར་སྒྲུབ་པའི་ཡོན་ཏན་ནི་གང་གི་ཕྱིར། 
རྣམ་པ་ཐམས་ཅད་ཀུན་[^2119K]མཁྱེན་པའི་ཡེ་ཤེས་མངོན་དུ་གྱུར་པའི་ཕྱིར། 
དེ་བཞིན་གཤེགས་པའི་བྱིན་གྱིས་རླབས་[^2120K]ཀྱི་སྟོབས་ལ་ཤིན་ཏུ་གནས་པ་ཡིན་[^2121K]ཞེས་གསུངས་པའོ། 
།དེ་དེ་ལྟ་བུའི་སྟོབས་བསྐྱེད་པ་ཐོབ་པས་བྱ་བ་ཐམས་ཅད་ཀྱང་ཀུན་དུ་སྟོན་ལ་[^2122K]ཞེས་བྱ་བ་ནི་རྗེས་སུ་ཆགས་པ་དང་། 
ཁོང་ཁྲོ་བ་ལ་སོགས་པ་དང་ལྡན་པ་ཉོན་མོངས་པ་དང་བཅས་པ་རྣམས་ཀྱིས་ཀུན་དུ་སྤྱད་པ་[^2123K]རྣམས་སོ། 
།བྱ་བ་ཐམས་ཅད་ལ་ཡང་ཁ་ན་མ་ཐོ་བ་མེད་པ་ཡིན་ནོ་ཞེས་བྱ་བ་ནི་ཡོན་ཏན་དེ་དག་གིས་སོ། 
།དེ་ལྟར་ཆེ་བ་ཉིད་ཀྱི་ཁྱད་པར་གྱིས་ས་འདིའི་རྣམ་པར་གཞག་པ་བསྟན་ནས། 
ངེས་པའི་ཚིག་རབ་ཏུ་དབྱེ་བས་སྟོན་ཏོ། 
།དེ་ལ་ངེས་པའི་ཚིག་རབ་ཏུ་དབྱེ་བ་ནི་རྣམ་པ་གཉིས་ཏེ། 
སའི་ངེས་པའི་ཚིག་རབ་ཏུ་དབྱེ་བ་དང་། 
གང་ཟག་གི་ངེས་པའི་ཚིག་རབ་ཏུ་དབྱེ་བའོ། 
།དེ་ལ་སའི་ངེས་པའི་ཚིག་རབ་ཏུ་དབྱེ་བ་ནི་རྣམ་པ་དྲུག་ཏུ་རིག་པར་བྱ་སྟེ[^2124K]། 
ཉེ་བའི་ཉོན་མོངས་པའི་གཉེན་པོ་ནི་ཉེ་བའི་ཉོན་མོངས་པ་དེ་ཡང་རྣམ་པ་གཉིས་ཏེ། 
ས་འོག་མ་པའི་མངོན་པར་འདུ་བྱེད་པ་དང་། 
ཐེག་པ་དམན་པར་སྨོན་ལམ་འདེབས་པ་དང་། 
བདུད་ཀྱི་ལས་དང། 
ཉོན་མོངས་པ་ཀུན་དུ་འབྱུང་བ་སྟེ། 
དེའི་གཉེན་པོར་ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ཡེ་ཤེས་ཀྱིས་འདི་ནི་མི་འཕྲོགས་པའི་ཕྱིར་མི་གཡོ་བ་ཞེས་བྱའོ། 
།ཡེ་ཤེས་མི་བཟློག་པའི་ཕྱིར་མི་བཟློག་པའི་ས་ཞེས་གསུངས་པའོ། 
།ཟབ་པ་ཉིད་གང་གི་ཕྱིར་འགྲོ་བ་ཐམས་ཅད་ཀྱིས་ཤེས་པར་དཀའ་བའི་ཕྱིར་རྙེད་པར་དཀའ་བའི་ས་ཞེས་བྱའོ་ཞེས་[^2125K]གསུངས་པའོ། 
།སྤྱོད་པ་དང་གནས་པ་རྣམ་པར་དག་པ་ནི་གང་གི་ཕྱིར་ཁ་ན་མ་ཐོ་བ་མེད་པའི་ཕྱིར་གཞོན་ནུའི་ས་ཞེས་བྱའོ། 
།བསམ་པ་ཇི་ལྟ་བ་བཞིན་དུ་དབང་བྱེད་པའི་ཕྱིར་སྐྱེ་བའི་[^2126K]ས་ཞེས་བྱའོ་ཞེས་གསུངས་པའོ། 
།དེ་ལ་སྤྱོད་པ་རྣམ་པར་དག་པ་ནི་བྱ་བ་[^2127K]ཐམས་ཅད་ལ་ཉེས་པ་མེད་པས་གཞོན་ནུའི་དང་འདྲའོ། 
།གནས་པ་རྣམ་པར་དག་པ་ནི་བསམ་པ་འབྱོར་པས་སྐྱེ་སྐྱེ་བའི་ས་ལ་གནས་པ་དང་འདྲ་བའོ[^2128K]། 
།འཇིག་རྟེན་པ་དང་འཇིག་རྟེན་ལས་འདས་པའི་འདུས་བྱས་རྣམ་པར་དག་པའི་ཁྱད་པར་ནི་གང་གི་ཕྱིར་ཡང་བྱ་བ་མེད་པའི་ཕྱིར་ཡོངས་སུ་གྲུབ་པའི་ས་ཞེས་བྱའོ། 
།ཡེ་ཤེས་ཀྱིས་རྣམ་པར་དབྱེ་བ་ཤིན་ཏུ་བྱས་པའི་ཕྱིར། 
ཡོངས་ཀྱི་མཐར་ཐུག་པའི་ས་ཞེས་བྱའོ་ཞེས་གསུངས་པའོ། 
།དེ་ལ་འཇིག་རྟེན་ལས་འདས་པའི་འདུས་བྱས་རྣམ་པར་དག་པའི་ཁྱད་པར་ནི་ཡེ་ཤེས་ཀྱིས་[^2129K]རྣམ་པར་དབྱེ་བ་[^2130K]ཤིན་ཏུ་བྱས་པས་ཤེས་བྱའི་སྒྲིབ་པ་རྣམ་པར་སྦྱོང་བའི་ཕྱིར་རོ། 
།དེ་གཉི་གའི་འདུས་མ་བྱས་རྣམ་པར་དག་པའི་ཁྱད་པར་ནི་གང་གི་ཕྱིར། 
སྨོན་ལམ་ཤིན་ཏུ་མངོན་པར་བསྒྲུབས་པའི་ཕྱིར་མྱ་ངན་ལས་འདས་པའི་ས་ཞེས་བྱའོ་ཞེས་གསུངས་པའོ། 
།སྔོན་གྱི་སྨོན་ལམ་གྱི་དབང་གིས་[^2131K]སེམས་ཅན་གྱི་དོན་ཡོངས་སུ་མི་གཏོང་བ་དང་། 
བྱང་ཆུབ་སེམས་དཔའི་སའི་ཁྱད་པར་གྱི་འདུས་མ་བྱས་རྣམ་པར་དག་པའི་ཁྱད་པར་ནི་གང་གི་ཕྱིར། 
གཞན་གྱིས་རྣམ་པར་མི་འཁྲུགས་པས་བྱིན་གྱི་རླབས་[^2132K]ཀྱི་ས་ཞེས་བྱའོ། 
།སྔོན་གྱི་མཐར་མངོན་པར་བསྒྲུབས་པས་[^2133K]ལྷུན་གྱིས་གྲུབ་པའི་ས་ཞེས་བྱའོ་ཞེས་གསུངས་པའོ། 
།དེ་ལ་བྱང་ཆུབ་སེམས་དཔའི་སའི་ཁྱད་པར་ནི་ས་དྲུག་པ་དང་། 
བདུན་པ་ལ་[^2134K]ཁྱད་ཞུགས་པ་སྟེ། 
ས་དྲུག་པ་ལ་ནི་ལམ་གཞན་རྩོམ་པའི་ཁྱད་པར་གྱི་[^2135K]གཞན་གྱིས་རྣམ་པར་འཁྲུགས་སོ། 
།བདུན་པ་ནི་འབད་པ་དང་བཅས་པའོ། 
།[^2136K]འདི་ནི་ཐམས་ཅད་མངོན་པར་བསྒྲུབས་པས་ལྷུན་གྱིས་གྲུབ་པར་འཇུག་པའོ། 
།དེ་ལ་གང་ཟག་གི་ངེས་པའི་ཚིག་རབ་ཏུ་དབྱེ་བ་ནི། 
བྱང་ཆུབ་སེམས་དཔའ་དོན་གང་གིས་ན་[^2137K]བྱང་ཆུབ་སེམས་དཔའི་ས་མི་གཡོ་བ་ཐོབ་ཅེས་བྱ་བ་དེ་སྟོན་པ་ལས་རིག་པར་བྱའོ། 
།དེ་ནི་དོན་རྣམ་པ་གཉིས་ཀྱིས་བརྗོད་དེ། 
གཅིག་ཏུ་མི་གཡོ་བ་དང་། 
གཅིག་པ་ཉིད་ལས་མི་གཡོ་བ་ནི་སངས་རྒྱས་ཀྱི་རིགས་ཀྱི་རྗེས་སུ་སོང་བའི་རྒྱུ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའ་ཡེ་ཤེས་དེ་ལྟ་བུ་མངོན་པར་བསྒྲུབས་པ་དང་ལྡན་ཞིང་། 
སངས་རྒྱས་ཀྱི་རིགས་ཀྱི་རྗེས་སུ་སོང་བ་ཞེས་གསུངས་པའོ། 
།དེ་ལ་སངས་རྒྱས་ཀྱི་རིགས་ནི་ཁམས་བརྟས་པའི་[^2138K]ཁྱད་པར་རོ། 
།དེའི་རྗེས་སུ་སོང་བ་ནི་ཡོན་ཏན་ཡོངས་སུ་འཛིན་པ་དང་། 
སྒྲུབ་པ་དང་། 
ཉེ་བ་དང་། 
རྣམ་པ་གསུམ་གྱིས་[^2139K]རབ་ཏུ་ཕྱེ་བ་སྟེ། 
གང་གི་ཕྱིར་སངས་རྒྱས་ཀྱི་ཡོན་ཏན་ཤིན་ཏུ་སྣང་བར་གྱུར་བ། 
དེ་བཞིན་གཤེགས་པའི་སྤྱོད་ལམ་དང་། 
སྤྱོད་པ་སྤྱད་པའི་རྗེས་སུ་སོང་བ། 
སངས་རྒྱས་ཀྱི་ཞིང་མངོན་དུ་གྱུར་པ་ཞེས་གསུངས་པའོ། 
།དེ་ལ་ཤིན་ཏུ་སྣང་བར་གྱུར་པའི་དོན་ནི་ཤིན་ཏུ་སྦྱང་བའི་[^2140K]དོན་དུ་རིག་པར་བྱའོ། 
།གནས་པ་དང་སྤྱོད་པའི་སྤྱད་པ་ནི་སྤྱོད་ལམ་དང་སྤྱོད་པའི་སྤྱད་པའོ། 
།དེ་ལ་གཅིག་ཏུ་མི་གཡོ་བ་ནི་རྟག་པར་རྒྱུན་དུ་དེ་བཞིན་གཤེགས་པའི་བྱིན་གྱི་རླབས་[^2141K]ཀྱིས་ཤིན་ཏུ་བྱིན་གྱིས་བརླབས་པས་ཡོངས་སུ་སྟོན་ཏེ། 
གང་གི་ཕྱིར་རྟག་པར་རྒྱུན་དུ་དེ་བཞིན་གཤེགས་པའི་བྱིན་གྱི་རླབས་[^2142K]ཀྱིས་ཤིན་ཏུ་བྱིན་གྱིས་བརླབས་པ་ཡིན་ཞེས་གསུངས་པའོ། 
།དེ་ལ་ཡོན་ཏན་རྣམ་པ་ལྔའི་དབང་དུ་བྱས་པར་རིག་པར་བྱ་སྟེ། 
མཆོད་པའི་ཡོན་ཏན་ནི་གང་གི་ཕྱིར། 
བརྒྱ་བྱིན་དང་། 
ཚངས་པ་དང་། 
འཇིག་རྟེན་སྐྱོང་བས་བསུ་བ་ཡིན་ཞེས་གསུངས་པའོ། 
།ཀུན་དུ་བསྲུངས་པའི་[^2143K]ཡོན་ཏན་ནི་གང་གི་ཕྱིར། 
ལག་ན་རྡོ་རྗེ་རྟག་པར་ཕྱི་བཞིན་འབྲང་བ་ཡིན་[^2144K]ཞེས་གསུངས་པའོ། 
།རྟེན་གྱི་ཡོན་ཏན་ནི་གང་གི་ཕྱིར་ཏིང་ངེ་འཛིན་གྱི་སྟོབས་ཀྱིས་ཡོངས་སུ་[^2145K]མ་བཏང་བ་ཡིན་ཞེས་གསུངས་པའོ། 
།ཞིང་ཡོངས་སུ་དག་པའི་ཡོན་ཏན་ནི་གང་གི་ཕྱིར་ལུས་རྣམ་པར་ཕྱེ་བ་ཚད་མེད་པ་མངོན་པར་བསྒྲུབ་པ་[^2146K]ཡིན་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པའི་ཡོན་ཏན་ནི་སེམས་ཅན་ཡོངས་སུ་སྨིན་པར་བྱེད་པའི་ཡོན་ཏན་དེ་རྣམ་པ་ལྔས་ཡོངས་སུ་བསྟན་ཏེ། 
བསམས་བཞིན་དུ་སྐྱེ་བ་ཡོངས་སུ་འཛིན་པ་ནི་གང་གི་ཕྱིར་ལུས་ཐམས་ཅད་ཀྱི་སྤྱོད་པའི་སྟོབས་དང་ལྡན་པ་ཡིན་ཞེས་གསུངས་པའོ། 
།དབང་པོ་དང་། 
བསམ་པ་དང་། 
བག་ལ་ཉལ་ཤེས་པར་ནུས་པ་ནི་གང་གི་ཕྱིར་མངོན་པར་ཤེས་པ་ཆེན་པོའི་རྣམ་པར་སྨིན་པ་ཡོངས་སུ་གྲུབ་པ་ཡིན་ཞེས་གསུངས་པའོ། 
།ཆོས་ཀྱི་ཚུལ་ལ་གཟུད་པའི་[^2147K]ཕྱིར། 
ཆོས་མཐའ་ཡས་པ་འཛིན་པར་[^2148K]ནུས་པ་ནི་གང་གི་ཕྱིར་ཏིང་ངེ་འཛིན་མཐའ་ཡས་པ་ལ་དབང་བྱེད་པ་ཡིན་ཞེས་གསུངས་པའོ། 
།ལེན་པར་ནུས་པ་ནི་གང་གི་[^2149K]ཕྱིར་ལུང་བསྟན་པ་ཚད་མེད་པ་ཡང་དག་པར་ནོད་པ་ཡིན་ཞེས་གསུངས་པའོ། 
།བཤད་པར་ནུས་པ་ནི་གང་གི་ཕྱིར་འགྲོ་བ་ཇི་ལྟར་ཡོངས་སུ་སྨིན་པ་བཞིན་དུ་མངོན་པར་རྫོགས་པར་བྱང་ཆུབ་པ་སྟོན་པར་བྱེད་པ་ཡིན་ཞེས་གསུངས་པའོ། 
།དེ་ལྟ་བུ་དང་ལྡན་ཞིང་ཞེས་བྱ་བ་ནི་གཅིག་ཏུ་མི་གཡོ་བའོ། 
།དེ་ལ་གཅིག་པ་ཉིད་ལས་མི་གཡོ་བ་ནི། 
ཐེག་པ་ཆེན་པོའི་དཀྱིལ་འཁོར་དུ་ཞུགས་པས་ཡོངས་སུ་བསྟན་ཏེ། 
གང་གི་ཕྱིར་དེ་ལྟ་བུ་དང་ལྡན་ཞིང་ཐེག་པ་ཆེན་པོའི་དཀྱིལ་འཁོར་དུ་ཞུགས་པ་ཞེས་གསུངས་པའོ། 
།དཀྱིལ་འཁོར་གྱི་དོན་ནི་མི་ཕྱེད་པའི་དོན་ཏོ། 
།དེ་ཡང་རྣམ་པ་དགུར་རིག་པར་བྱ་སྟེ། 
ཡེ་ཤེས་མི་ཕྱེད་པ་ནི་གང་གི་ཕྱིར་ཤིན་ཏུ་རྣམ་པར་དཔྱད་པའི་ཡེ་ཤེས་ཀྱི་མངོན་པར་ཤེས་པ་ཆེན་པོ་དང་ལྡན་པ་ཞེས་གསུངས་པའོ། 
།བཤད་པ་མི་ཕྱེད་པ་ནི་གང་གི་ཕྱིར་རྟག་པར་རྒྱུན་དུ་ཤེས་རབ་ཀྱི་སྣང་བའི་འོད་ཟེར་རབ་ཏུ་གཏོང་བ་ཞེས་གསུངས་པའོ། 
།རྣམ་པར་གྲོལ་བ་མི་ཕྱེད་པ་ནི་གང་གི་ཕྱིར་ཆོས་ཀྱི་དབྱིངས་ཆགས་པ་མེད་པའི་ལམ་དུ་ཞུགས་པ་ཞེས་གསུངས་པའོ། 
།ཞིང་ཡོངས་སུ་དག་པ་མི་ཕྱེད་པ་ནི་གང་གི་ཕྱིར་འཇིག་རྟེན་གྱི་ཁམས་ཀྱི་ལམ་རྣམ་པར་དབྱེ་བ་ལ་མཁས་པ་ཞེས་གསུངས་པའོ། 
།ཐེག་པ་ཆེན་པོ་ལ་འཇུག་པ་མི་ཕྱེད་པ་ནི་གང་གི་ཕྱིར་ཡོན་ཏན་གྱི་རྣམ་པ་ཐམས་ཅད་ཡང་དག་པར་སྟོན་པ་ཞེས་གསུངས་པའོ། 
།མངོན་པར་ཤེས་པ་མི་ཕྱེད་པ་ནི་གང་གི་ཕྱིར་རང་གིས་[^2150K]སེམས་བསྐྱེད་པ་[^2151K]ལ་དབང་བྱེད་པ་ཞེས་གསུངས་པའོ། 
།དྲི་བ་ལན་འདེབས་པར་ནུས་པ་མི་ཕྱེད་པ་ནི་གང་གི་ཕྱིར་སྔོན་གྱི་མཐའ་དང་ཕྱི་མའི་མཐའ་ཤིན་ཏུ་རྟོགས་པའི་ཡེ་ཤེས་ཅན་ཞེས་གསུངས་པའོ། 
།བྱང་ཆུབ་ཀྱི་སྙིང་པོ་ལ་འདུག་པ་མི་ཕྱེད་པ་ནི་གང་གི་ཕྱིར། 
བདུད་ཀྱི་ལམ་ཐམས་ཅད་ཀྱི་འཇུག་པ་དང་། 
ལྡོག་པ་ཤེས་པ་དང་ལྡན་པ་ཞེས་གསུངས་པའོ། 
།མངོན་པར་རྫོགས་པར་བྱང་ཆུབ་པ་མི་ཕྱེད་པ་ནི་གང་གི་ཕྱིར། 
དེ་བཞིན་གཤེགས་པའི་ཡུལ་དང་སྤྱོད་ཡུལ་ཐམས་ཅད་ཀྱི་རྗེས་སུ་ཞུགས་པ་ཞེས་གསུངས་པའོ། 
།འཇིག་རྟེན་གྱི་ཁམས་རབ་འབྱམ་[^2152K]མུ་མེད་པ་དག་ན་བྱང་ཆུབ་སེམས་དཔའི་སྤྱོད་པ་ཕྱིར་མི་ལྡོག་པའི་ཚུལ་གྱིས་སྤྱོད་པས་ཞེས་བྱ་བ་ནི་སྦྱོར་བ་དོན་ཡོད་པའོ། 
།དེ་བཞིན་གཤེགས་པ་དེ་དག་ལ་བསྙེན་བཀུར་བྱེད་ཅིང་། 
འཇིག་རྟེན་གྱི་ཁམས་རྣམ་པར་དབྱེ་བ་སྔོན་དུ་འགྲོ་བ་ཆོས་སྣང་བར་[^2153K]སྒྲུབ་པ་ཡང་དག་པར་ལེན་ཏོ་ཞེས་བྱ་བ་ནི་དེའི་ཕྱིར་རོ། 
།གསེར་གྱི་ས་ལེ་སྦྲམ་འཛམ་བུའི་གླིང་གི་བདག་པོ་ལ་བཏགས་པའི་དཔེས་ནི། 
རྣམ་པར་དག་པའི་ས་ཐོབ་པས་གནས་ཁྱད་པར་ཅན་དུ་བྱས་པའི་དགེ་བའི་རྩ་བ་འོད་གསལ་བར་ཡོངས་སུ་སྟོན་ཏེ། 
གང་གི་ཕྱིར་ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་གསེར་གྱི་ས་ལེ་སྦྲམ་དེ་ཉིད་མགར་བ་མཁས་པས་ཟིན་པར་བྱས་ཏེ། 
འཛམ་བུའི་གླིང་གི་བདག་པོའི་མགུལ་ལམ། 
མགོ་ལ་བཏགས་ན་འཛམ་བུའི་[^2154K]གླིང་པའི་སེམས་ཅན་ཐམས་ཅད་ཀྱི་རྒྱན་གྱི་རྣམ་པ་རྣམས་ཀྱིས་མི་འཕྲོགས་པ་ཡིན་ནོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་མི་གཡོ་བ་འདི་ལ་གནས་པའི་བྱང་ཆུབ་སེམས་དཔའི་དགེ་བའི་རྩ་བ་དེ་དག་ཀྱང་ཉན་ཐོས་དང་། 
རང་སངས་རྒྱས་ཐམས་ཅད་ནས་བྱང་ཆུབ་སེམས་དཔའི་ས་བདུན་པ་ལ་གནས་པའི་བར་དག་གིས་མི་འཕྲོགས་པ་ཡིན་ནོ་ཞེས་གསུངས་པའོ། 
།ལྷག་མ་ནི་སྔ་མ་བཞིན་ནོ། 
།འཕགས་པ་ས་བཅུ་པ་ལས་ས་བརྒྱད་པའི་རྣམ་པར་བཤད་པ་རྫོགས་སོ།། 
།།ས་དགུ་པ་ནི། 
སྨྲ་བ་པོའི་རྩོལ་བ་ཕུན་སུམ་ཚོགས་པ་དང་། 
ཡེ་ཤེས་ཕུན་སུམ་ཚོགས་པ་དང་། 
སྤྱོད་པ་ལ་འཇུག་པ་ཕུན་སུམ་ཚོགས་པ་དང་། 
བཤད་པ་ཕུན་སུམ་ཚོགས་པ་དང་། 
རྣམ་པ་བཞིས་རྣམ་པར་གཞག་པར་རིག་པར་བྱའོ། 
།ས་བརྒྱད་པའི་ཡེ་ཤེས་ཀྱི་ལས་མངོན་པར་བསྒྲུབས་པ་རྣམས་ཀྱིས་ཞིང་ཡོངས་སུ་དག་པར་བྱ་བ་བསྒྲུབས་ནས། 
འདི་ལ་སེམས་ཅན་ཡོངས་སུ་སྨིན་པར་བྱ་བ་སྒྲུབ་སྟེ། 
འདི་ནི་དེའི་ཁྱད་པར་རོ། 
།དེ་ལ་སྨྲ་བ་པོའི་རྩོལ་བ་ཕུན་སུམ་ཚོགས་པ་ནི་གཞན་གྱི་དོན་དང་། 
བདག་གི་དོན་གྱི་དབང་དུ་བྱས་ནས། 
ཚིག་གཅིག་དང་། 
གཅིག་དང་ལྔ་དང་གསུམ་གྱིས་[^2155K]བསྟན་ཏེ། 
གཞན་གྱི་དོན་ནི་གཟུགས་མེད་པ་རྣམས་སུ་ཐར་པ་ཐོབ་པར་འགྱུར་བར་འདུ་ཤེས་པའི་གདུལ་བྱ་རྣམས་ཀྱི་དབང་དུ་བྱས་པ་སྟེ། 
གང་གི་ཕྱིར་ཀྱེ་རྒྱལ་བའི་སྲས་བྱང་ཆུབ་སེམས་དཔའ་དེ་དེ་ལྟར་ཡེ་ཤེས་ཚད་མེད་པས་རྣམ་པར་དཔྱད་པའི་བློས་ཡང་རྣམ་པར་ཐར་པ་ཞི་བ་གོང་མ་རྣམས་ཤེས་པར་བྱེད་ཅེས་གསུངས་པའོ། 
།བདག་གི་དོན་ནི་སངས་རྒྱས་ཀྱི་ཡེ་ཤེས་མ་ཐོབ་པའི་དབང་དུ་བྱས་པ་སྟེ། 
གང་གི་ཕྱིར་ཡང་དེ་བཞིན་གཤེགས་པའི་ཡེ་ཤེས་གོང་མ་མ་རྫོགས་པ་ལ་རྣམ་པར་དཔྱོད་ཅེས་གསུངས་པའོ། 
།ཡང་བྱང་ཆུབ་སེམས་དཔའ་ཡོངས་སུ་སྨིན་པ་དག་གི་དབང་དུ་བྱས་པ་དང་། 
ཚུལ་བཞིན་མ་ཡིན་པ་སེམས་པ་ལ་སྦྱོར་བའི་གདུལ་བྱ་རྣམས་དང་། 
མི་ཤེས་པ་དག་ཆོས་ཀྱི་ཚུལ་བསྟན་པར་ཤེས་པར་བྱ་བ་དང་། 
སྐྱབས་ངན་པར་ཞུགས་པ་རྣམས་དང་། 
མཐོ་རིས་ལ་མོས་པ་རྣམས་ཀྱི་དབང་དུ་བྱས་ནས་ཚིག་ལྔས་གོ་རིམས་བཞིན་དུ་གཞན་གྱི་དོན་སྟོན་ཏེ[^2156K]། 
གང་གི་ཕྱིར་དེ་བཞིན་གཤེགས་པའི་གསང་བའི་རྗེས་སུ་འཇུག་པར་བྱ་བ་ལ་འཇུག 
།ཡེ་ཤེས་བསམ་གྱིས་མི་ཁྱབ་པའི་ཆེ་བ་ཉིད་རབ་ཏུ་རྣམ་པར་འབྱེད། 
གཟུངས་དང་ཏིང་ངེ་འཛིན་རབ་ཏུ་རྣམ་པར་འབྱེད་པ་ཡོངས་སུ་སྦྱོང་། 
མངོན་པར་ཤེས་པ་རྒྱ་ཆེན་པོ་མངོན་པར་སྒྲུབ། 
འཇིག་རྟེན་གྱི་ཁམས་རྣམ་པར་དབྱེ་བ་ཤེས་པར་བྱེད་ཅེས་གསུངས་པ་སྟེ། 
ཞིང་ཡོངས་སུ་དག་པ་ཀུན་དུ་སྟོན་པས་མཐོ་རིས་ལ་མོས་པ་ཟློག་པར་[^2157K]བྱེད་དོ། 
།མངོན་པར་རྫོགས་པར་བྱང་ཆུབ་པ་དང་། 
ཆོས་ཀྱི་འཁོར་ལོ་བསྐོར་བ་དང་། 
ཡོངས་སུ་མྱ་ངན་ལས་འདས་པ་ཀུན་དུ་བསྟན་པའི་དབང་དུ་བྱས་ནས་ཚིག་གསུམ་གྱིས་གོ་རིམས་བཞིན་དུ་བདག་གི་དོན་སྟོན་ཏེ། 
གང་གི་ཕྱིར་དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་མི་འཕྲོགས་པ་ཡོངས་སུ་སྦྱོང་བར་བྱེད། 
དེ་བཞིན་གཤེགས་པའི་ཆོས་ཀྱི་འཁོར་ལོ་བསྐོར་བ་ཁྱུ་མཆོག་ཏུ་གྱུར་པའི་རྗེས་སུ་འཇུག 
།སྙིང་རྗེ་ཆེན་པོའི་བྱིན་གྱི་རླབས་[^2158K]ཐོབ་པ་མི་འདོར་ཞིང་། 
བྱང་ཆུབ་སེམས་དཔའི་ས་དགུ་པ་གནོན་ཏེ་ཞེས་གསུངས་པ་སྟེ། 
སེམས་ཅན་གྱི་དོན་ལ་ལྟ་བ་དང་བཅས་པའི་ཡོངས་སུ་མྱ་ངན་ལས་འདས་པ་ཡིན་པས་སྙིང་རྗེ་ཆེན་པོའི་བྱིན་གྱི་རླབས་[^2159K]ཐོབ་པ་མི་འདོར་བར་[^2160K]རིག་པར་བྱའོ། 
།དེ་ལྟར་ཆོས་སྨྲ་བ་པོའི་རྩོལ་བ་ཕུན་སུམ་ཚོགས་པས་ས་དགུ་པ་རྣམ་པར་གཞག་པ་བསྟན་ནས། 
ཡེ་ཤེས་ཕུན་སུམ་ཚོགས་པ་སྟོན་ཏོ། 
།དེ་ལ་ཡེ་ཤེས་ཕུན་སུམ་ཚོགས་པ་ནི་ཆོས་གང་དག་བཤད་པར་བྱ་བ་དེ་དག་གི་དབང་དུ་བྱས་པར་རིག་པར་བྱའོ། 
།དེ་དག་ནི་རྣམ་པར་བྱང་བ་དང་། 
ཀུན་ནས་ཉོན་མོངས་པ་དང་། 
གཉི་ག་མ་ཡིན་པའི་ཆོས་རྣམས་ཏེ། 
གང་གི་ཕྱིར་དེ་བྱང་ཆུབ་སེམས་དཔའི་ས་འདི་ལ་གནས་པ་དེ་དགེ་བ་དང། 
མི་དགེ་བ་དང་ལུང་དུ་མི་སྟོན་པའི་ཆོས་མངོན་པར་འདུ་བྱ་བ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།རྣམ་པར་བྱང་བའི་ཆོས་རྣམས་ཀྱང་ཟག་པ་དང་བཅས་པ་དང་། 
ཟག་པ་མེད་པ་དག་སྟེ། 
གང་གི་ཕྱིར་ཟག་པ་དང་བཅས་པ་དང་། 
ཟག་པ་མེད་པའི་ཆོས་མངོན་པར་འདུ་བྱ་བ་ཞེས་གསུངས་པའོ། 
།ཟག་པ་མེད་པ་རྣམས་ཀྱང་འཇིག་རྟེན་པ་དང་། 
འཇིག་རྟེན་ལས་འདས་པ་དག་སྟེ། 
གང་གི་ཕྱིར་འཇིག་རྟེན་པ་དང་འཇིག་རྟེན་ལས་འདས་པའི་ཆོས་མངོན་པར་འདུ་བྱ་བ་ཞེས་གསུངས་པའོ། 
།དེ་རྣམས་ཀྱང་བསམ་དུ་ཡོད་པ་དང་། 
བསམ་གྱིས་མི་ལང་བ་དག་སྟེ། 
གང་གི་ཕྱིར་བསམ་གྱིས་ཁྱབ་པ་དང་། 
བསམ་གྱིས་མི་ཁྱབ་པའི་ཆོས་མངོན་པར་འདུ་བྱ་བ་ཞེས་གསུངས་པའོ། 
།བསམ་དུ་ཡོད་པ་རྣམས་ཀྱང་ངེས་པ་དང་མ་ངེས་པ་དག་སྟེ། 
གང་གི་ཕྱིར་ངེས་པ་དང་མ་ངེས་པའི་ཆོས་མངོན་པར་འདུ་བྱ་བ་ཞེས་གསུངས་པའོ། 
།དེ་རྣམས་ཀྱང་ཐེག་པ་གསུམ་པོ་དག་སྟེ། 
གང་གི་ཕྱིར་ཉན་ཐོས་དང་རང་སངས་རྒྱས་ཀྱི་ཆོས་མངོན་པར་འདུ་བྱ་བ་དང་། 
བྱང་ཆུབ་སེམས་དཔའི་སྤྱོད་པའི་ཆོས་མངོན་པར་འདུ་བྱ་བ་དང་། 
དེ་བཞིན་གཤེགས་པའི་སའི་ཆོས་མངོན་པར་འདུ་བྱ་བ་ཞེས་གསུངས་པའོ། 
།ཐེག་པ་གསུམ་པོའི་ཆོས་དེ་དག་ཀྱང་། 
ལམ་དང་གནས་གྱུར་པས་རབ་ཏུ་ཕྱེ་བའི་ཕྱིར། 
འདུས་བྱས་དང་འདུས་མ་བྱས་ཀྱིས་[^2161K]རབ་ཏུ་ཕྱེ་བ་དག་སྟེ། 
གང་གི་ཕྱིར་འདུས་བྱས་ཀྱི་[^2162K]ཆོས་མངོན་པར་འདུ་བྱ་བ་དང་། 
འདུས་མ་བྱས་ཀྱི་ཆོས་མངོན་པར་འདུ་བྱ་བ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལྟར་ཡེ་ཤེས་ཕུན་སུམ་ཚོགས་པས་། 
ས་རྣམ་པར་གཞག་པ་བསྟན་ནས་སྤྱོད་པ་ལ་འཇུག་པ་ཕུན་སུམ་ཚོགས་པ་[^2163K]སྟོན་ཏོ། 
།དེ་ལ་སྤྱོད་པ་ལ་འཇུག་པ་ཕུན་སུམ་ཚོགས་པ་ནི་ཉོན་མོངས་པ་དང་། 
ལས་ཀྱི་ཀུན་ནས་ཉོན་མོངས་པ་རྟེན་[^2164K]དང་བཅས་པ་ལས་བརྩམས་པ་དང་། 
སྐྱེ་བའི་ཀུན་ནས་ཉོན་མོངས་པ་ལ་བརྟེན་པ་ཀུན་ནས་ཉོན་མོངས་པ་དང། 
རྣམ་པར་བྱང་བ་གཉིས་སུ་ངེས་པ་དང་མ་ངེས་པའི་གནས་སྐབས་ལས་བརྩམས་པར་རིག་པར་བྱ་སྟེ། 
གང་གི་ཕྱིར་དེ་ཡེ་ཤེས་དེ་ལྟ་བུ་དང་ལྡན་པའི་བློ་[^2165K]སེམས་ཅན་གྱི་སེམས་ཀྱི་རྒྱུ་བ་ཐིབས་པོ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། 
ཉོན་མོངས་པའི་རྒྱུ་བ་ཐིབས་པོ་དང་ལས་ཀྱི་རྒྱུ་བ་ཐིབས་པོ་ཞེས་གསུངས་པའོ། 
།མོས་པ་ལ་སོགས་པ་ནི་དབང་པོ་ལ་སོགས་དང་མཐུན་པའི་ཕྱིར་ངེས་པ་དང་མ་ངེས་པའི་གནས་སྐབས་དེ་ནི་དབང་པོ་ལ་སོགས་པའི་རིམ་གྱིས་རིག་པར་བྱ་སྟེ། 
གང་གི་ཕྱིར་དབང་པོའི་རྒྱུ་བ་ཐིབས་པོ་དང་། 
མོས་པའི་རྒྱུ་བ་ཐིབས་པོ་དང་། 
ཁམས་ཀྱི་རྒྱུ་བ་ཐིབས་པོ་དང་། 
བསམ་པ་དང་བག་ལ་ཉལ་གྱི་[^2166K]རྒྱུ་བ་ཐིབས་པོ་དང་། 
སྐྱེ་བའི་རྒྱུ་བ་ཐིབས་པོ་དང་། 
བག་ཆགས་ཀྱི་མཚམས་སྦྱོར་བའི་རྒྱུ་བ་ཐིབས་པོ་དང་། 
ཕུང་པོ་གསུམ་གྱི་[^2167K]གནས་པའི་རྒྱུ་བ་ཐིབས་པོ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།ཐིབས་པོ་ནི་མང་བའི་དོན་དང་། 
སྤྱོད་པ་ཤེས་པར་མི་ནུས་པའི་དོན་དུ་རིག་པར་བྱའོ། 
།སེམས་ཅན་གྱི་རྒྱུ་བ་ཐིབས་པོ་ནི་སེམས་རྣམ་པ་ཐ་དད་པས་སྟོན་ཏེ། 
གང་གི་ཕྱིར་དེ་སེམས་ཅན་རྣམས་ཀྱི་སེམས་རྣམ་པ་ཐ་དད་པ་ཡང་ཡང་[^2168K]དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།སེམས་རྣམ་པ་ཐ་དད་པ་དེ་ཡང་མཚན་ཉིད་རྣམ་པ་བརྒྱད་ཀྱིས་[^2169K]རབ་ཏུ་སྟོན་ཏེ། 
སེམས་དང་ཡིད་དང་རྣམ་པར་ཤེས་པ་རྣམ་པ་དྲུག་རབ་ཏུ་དབྱེ་བས་རབ་ཏུ་དབྱེ་བའི་མཚན་ཉིད་ཀྱིས་སྟོན་པ་ནི་གང་གི་ཕྱིར་སེམས་རྣམ་པ་སྣ་ཚོགས་ཉིད་ཅེས་གསུངས་པའོ། 
།གནས་པ་གཞན་དུ་འགྱུར་བ་དང་། 
འཇིག་པ་དང་སྐྱེ་བར་འགྱུར་བས་འགྱུར་བའི་མཚན་ཉིད་སྟོན་པ་ནི་གང་གི་ཕྱིར། 
སེམས་སྐད་ཅིག་ཏུ་མྱུར་དུ་འགྱུར་བ་དང་། 
འཇིག་པ་དང་། 
མི་འཇིག་པ་ཉིད་ཅེས་གསུངས་པའོ། 
།དམིགས་པ་དེ་ལས་སེམས་ཀྱི་ལུས་གུད་ན་མེད་པས་དོན་དམ་པའི་མཚན་ཉིད་ཀྱིས་སྟོན་པ་ནི་གང་གི་ཕྱིར། 
སེམས་ལུས་མེད་པ་ཉིད་ཅེས་གསུངས་པའོ། 
།ཡུལ་མཐའ་ཡས་པ་ལ་འཇུག་པས་རང་གི་མཚན་ཉིད་ཀྱིས་སྟོན་པ་ནི་གང་གི་ཕྱིར། 
སེམས་མཐའ་ཡས་ཤིང་ཐམས་ཅད་དུ་མང་བ་ཉིད་ཅེས་གསུངས་པའོ། 
།རང་བཞིན་གྱིས་[^2170K]ཀུན་ནས་ཉོན་མོངས་པ་མ་ཡིན་པའི་མཚན་ཉིད་ཀྱིས་སྟོན་པ་ནི་གང་གི་ཕྱིར། 
སེམས་འོད་གསལ་བ་ཉིད་ཅེས་གསུངས་པའོ། 
།ཀུན་ནས་དཀྲིས་པ་དང་བཅས་པ་དང་། 
ཀུན་ནས་དཀྲིས་པ་མེད་པའི་མཚན་ཉིད་ཀྱིས་[^2171K]སྟོན་པ་ནི་གང་གི་ཕྱིར། 
སེམས་ཉོན་མོངས་པ་དང་བཅས་པ་དང་། 
ཉོན་མོངས་པ་མེད་པ་ཉིད་ཅེས་གསུངས་པའོ། 
།བག་ལ་ཉལ་དང་བཅས་པ་དང་། 
བག་ལ་ཉལ་མེད་པའི་མཚན་ཉིད་ཀྱིས་སྟོན་པ་ནི་གང་གི་ཕྱིར། 
སེམས་བཅིངས་པ་དང་རྣམ་པར་ཐར་པ་ཉིད་ཅེས་གསུངས་པའོ། 
།ཇི་ལྟར་བྱང་ཆུབ་སེམས་དཔའ་རྣམས་བསམས་བཞིན་དུ་སྐྱེ་བ་དང་། 
དེ་མ་ཡིན་པ་སེམས་ཅན་རྣམས་རང་གི་ལས་དག་གི་[^2172K]སྐྱེ་བས་རྒྱུའི་མཚན་ཉིད་ཀྱིས་སྟོན་པ་ནི་གང་གི་ཕྱིར། 
སེམས་སྒྱུ་མ་ལྟ་བུར་རྣམ་པར་སྒྲུབ་པ་ཉིད་དང་། 
སེམས་འགྲོ་བ་ཇི་ལྟ་བ་བཞིན་དུ་ཉེ་བར་གནས་པ་ཉིད་ནས། 
སེམས་ཐ་དད་པ་འབུམ་ཕྲག་དུ་མའི་བར་དག་ཀྱང་ཡང་དག་པ་ཇི་ལྟ་[^2173K]བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།རང་བཞིན་གྱིས་འོད་གསལ་བ་ཡིན་དུ་ཟིན་ཀྱང་། 
སེམས་ཉོན་མོངས་པ་དང་བཅས་པ་དང་། 
ཉོན་མོངས་པ་མེད་པ་དང་། 
སེམས་བཅིངས་པ་དང་། 
རྣམ་པར་ཐར་པ་སྟེ། 
མཚན་ཉིད་དྲུག་པ་དང་བདུན་པས་ནི་ཉོན་མོངས་པའི་ཀུན་ནས་ཉོན་མོངས་པ་སྟོན་ཏོ། 
།སེམས་འགྲོ་བ་ཇི་ལྟ་བ་བཞིན་དུ་ཉེ་བར་གནས་པ་སྟེ་བརྒྱད་པས་སྐྱེ་བའི་ཀུན་ནས་ཉོན་མོངས་པ་སྟོན་ཏོ། 
།ཉོན་མོངས་པའི་རྒྱུ་བ་ཐིབས་པོ་རབ་ཏུ་དབྱེ་བ་ནི་རྣམ་པ་གསུམ་གྱིས་བསྟན་ཏེ། 
སྲིད་པའི་རྩེ་མོའི་བར་དུ་རིང་དུ་སོང་བ་ནི་གང་གི་ཕྱིར། 
དེ་[^2174K]ཉོན་མོངས་པ་རྣམས་རིང་དུ་སོང་བ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།དགེ་བ་ལ་སོགས་པ་ལ་སྦྱོར་བ་མཐའ་ཡས་པ་ཀུན་དུ་འབྱུང་བས་ཤེས་པར་དཀའ་བ་ནི་གང་གི་ཕྱིར་སྦྱོར་བ་མཐའ་ཡས་པ་ཉིད་ཅེས་གསུངས་པའོ། 
།ཉོན་མོངས་པ་དང་། 
སྐྱེ་བ་དང་ལས་ཀྱི་ཀུན་ནས་ཉོན་མོངས་པ་རྣམས་ཀྱིས་ཉོན་མོངས་པར་བྱེད་པ་ནི་དེ་ལ་ཇི་ལྟར་འཆིང་བ་གང་གིས་གང་བཅིངས་པ་དེ་བསྟན་པའི་ཕྱིར་ཉོན་མོངས་པའི་ཀུན་ནས་ཉོན་མོངས་པས་ཀུན་ནས་ཉོན་མོངས་པ་ཉིད་དུ་ཡོངས་སུ་སྟོན་ཏོ[^2175K]། 
།གང་གི་ཕྱིར་ལྷན་ཅིག་སྐྱེས་ཤིང་མི་འབྲལ་བ་ཉིད་དང་། 
བག་ལ་ཉལ་དང་། 
ཀུན་ནས་དཀྲིས་པ་དོན་གཅིག་པ་ཉིད་དང་། 
སེམས་དང་མཚུངས་པར་ལྡན་པ་དང་། 
མཚུངས་པར་ལྡན་པ་མ་ཡིན་པ་ཉིད་ཅེས་གསུངས་པའོ། 
།དེ་ལ་ཇི་ལྟར་ཞེས་བྱ་བ་ནི། 
གཅིག་གི་གྲོགས་སུ་གཅིག་གྱུར་པས་གཅིག་གིས་གཅིག་བསྐྱེད་པ་སྟེ། 
ལྷན་ཅིག་སྐྱེས་ཤིང་ཐ་མི་དད་པའི་ཕྱིར་རོ། 
།[^2176K]འཆིང་བ་གང་གིས་ཞེས་བྱ་བ་ནི་བག་ལ་ཉལ་གྱིས་ཏེ། 
དེ་ཡོད་ན་དེ་ལས་མི་འགྲོལ་བའི་ཕྱིར་ཏེ། 
བག་ལ་ཉལ་དང་ཀུན་ནས་དཀྲིས་པ་དོན་གཅིག་པའི་ཕྱིར་རོ། 
།གང་བཅིངས་པ་ཞེས་བྱ་བ་ནི་སེམས་ཏེ། 
སེམས་དང་མཚུངས་པར་ལྡན་པ་དང་། 
མཚུངས་པར་ལྡན་པ་མ་ཡིན་པའི་ཕྱིར་རོ། 
།མཚུངས་པར་ལྡན་པ་མ་ཡིན་པ་སྨོས་པ་ནི་ཐར་པའི་སྐབས་ཡོད་པར་བསྟན་པའི་ཕྱིར་ཕྱིར[^2177K]། 
ལུས་ཀྱི་འགྲོ་བ་དང་། 
ཁམས་དང་རྒྱུས་སྐྱེ་བའི་ཀུན་ནས་ཉོན་མོངས་པས་ཀུན་ནས་ཉོན་མོངས་པ་ཉིད་དུ་ཡོངས་སུ་སྟོན་ཏེ། 
གང་གི་ཕྱིར་སྐྱེ་བའི་མཚམས་སྦྱོར་བའི་འགྲོ་བ་ཇི་ལྟ་བ་བཞིན་དུ་ཉེ་བར་གནས་པ་ཉིད་དང་། 
ཁམས་གསུམ་པ་རྣམ་པར་ཕྱེ་བ་ཉིད་དང་། 
སྲེད་པ་དང་། 
མ་རིག་པ་དང་། 
ལྟ་བའི་ཟུག་རྔུ་དང་། 
ང་རྒྱལ་དང་གཏི་མུག་གི་ཁ་ན་མ་ཐོ་བ་ཆེན་པོ་ཉིད་ཅེས་གསུངས་པའོ། 
།ཕྱོགས་གསུམ་པོ་དག་ལ་ཐར་པའི་བར་དུ་གཅོད་པའི་ལས་ཀྱི་རྒྱུ་ཡིན་པའི་ཕྱིར་དང་། 
ལུས་ལ་སོགས་པའི་ལས་འཁོར་བ་དང་མཐུན་པར་འབྱུང་བར་བྱེད་པ་ཚད་མེད་པའི་རྒྱུ་ཡིན་པའི་ཕྱིར། 
ལས་ཀྱི་ཀུན་ནས་ཉོན་མོངས་པས་ཉོན་མོངས་པར་བྱེད་པ་ཉིད་དུ་ཡོངས་སུ་སྟོན་ཏེ། 
གང་གི་ཕྱིར་ལས་རྣམ་པ་གསུམ་གྱི་གཞི་རྒྱུན་མི་འཆད་པ་ནས་མདོར་བསྡུ་ན་ཉོན་མོངས་པའི་སྤྱོད་པ་ཐ་དད་པ་བརྒྱད་ཁྲི་བཞི་སྟོང་གི་རྗེས་སུ་འཇུག་པ་ཉིད་ཀྱི་བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།ཕྱོགས་གསུམ་ནི་འདོད་པ་ལ་ལོངས་སྤྱོད་པའི་ཕྱོགས་དང་། 
སྡོམ་པ་[^2178K]མེད་པའི་ཕྱོགས་དང་། 
མུ་སྟེགས་ཅན་གྱི་ཕྱོགས་སོ། 
།ལས་[^2179K]ཀྱི་རྒྱུ་བ་ཐིབས་པོ་རབ་ཏུ་དབྱེ་བ་ནི། 
འགྲོ་བའི་རྒྱུ་ཉིད་རབ་ཏུ་དབྱེ་བས་སྟོན་ཏེ། 
གང་གི་ཕྱིར་དེ་ལས་དགེ་བ་དང་། 
མི་དགེ་བ་དང་ལུང་དུ་མི་སྟོན་པ་ཉིད་དག་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།རང་བཞིན་རབ་ཏུ་དབྱེ་བས་སྟོན་པ་ནི་གང་གི་ཕྱིར་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་ཉིད་ཅེས་གསུངས་པའོ། 
།ཐབས་རབ་ཏུ་དབྱེ་བས་སྟོན་པ་ནི་གང་གི་ཕྱིར་སེམས་དང་ལྷན་ཅིག་སྐྱེས་ཤིང་ཐ་མི་དད་པ་ཉིད་ཅེས་གསུངས་པའོ། 
།འབྲས་བུ་སོགས་པ་དང་མི་སོགས་པའི་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
རྒྱུ་རང་[^2180K]གི་ངང་གིས་སྐད་ཅིག་ཏུ་འཇིག་ཅིང་། 
འཕེལ་བ་དང་[^2181K]འབྲས་བུ་ཆུད་མི་ཟ་ཞིང་མཚམས་སྦྱོར་བ་ཉིད་ཅེས་གསུངས་པའོ། 
།འབྲས་བུ་མ་སྨིན་པ་དང་། 
སྨིན་ཟིན་པ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
རྣམ་པར་སྨིན་པ་དང་བཅས་པ་དང་། 
རྣམ་པར་སྨིན་པ་མེད་པ་ཉིད་ཅེས་གསུངས་པའོ། 
།མི་མཐུན་པའི་ཕྱོགས་དང་། 
གཉེན་པོ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
ནག་པོ་དང་། 
དཀར་པོ་དང་། 
ཐ་དད་པ་དང་། 
སྣ་ཚོགས་ཀྱི་ལས་ཕྱོགས་དུ་མ་ཡང་དག་པར་ལེན་པ་ཉིད་ཅེས་གསུངས་པའོ། 
།རྐྱེན་རབ་ཏུ་དབྱེ་བས་སྟོན་པ་ནི་གང་གི་ཕྱིར་ལས་ཀྱི་ཞིང་ཚད་མེད་པ་ཉིད་ཅེས་གསུངས་པའོ། 
།ཁོར་ཟུག་མ་ཡིན་པ་དང་། 
ཁོར་ཟུག་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
འཕགས་པ་དང་འཇིག་རྟེན་རབ་ཏུ་རྣམ་པར་ཕྱེ་བ་ཉིད་ཅེས་གསུངས་པའོ། 
།ངེས་པ་དང་མ་ངེས་པ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
ཚེ་འདི་དང་སྐྱེས་པ་དང་། 
ལན་གྲངས་གཞན་ལ་མྱོང་བར་འགྱུར་བ་ཉིད་དང་། 
ཐེག་པ་དང་ཐེག་པ་མ་[^2182K]ཡིན་པ་ལ་ངེས་པ་དང་། 
མ་ངེས་པ་ནས་ལས་ཐ་དད་པ་སྟོང་ཕྲག་དུ་མའི་བར་དག་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལ་རང་བཞིན་རབ་ཏུ་དབྱེ་བ་ནི་ལས་རྣམ་པ་གཉིས་ཏེ། 
བསམ་པ་དང་སེམས་པའོ། 
།ཐབས་རབ་ཏུ་དབྱེ་བ་ནི་སེམས་དང་ལྷན་ཅིག་ཏུ་སྐྱེས་ནས་བག་ཆགས་ཀྱི་སེམས་དང་། 
ཐ་མི་དད་པའི་འབྲས་བུ་མངོན་པར་འགྲུབ་པར་བྱེད་པའོ། 
།འབྲས་བུ་སོགས་པ་[^2183K]དང་མི་སོགས་པ་རབ་ཏུ་དབྱེ་བ་ནི་ཐོག་མ་མེད་པའི་དུས་ཀྱི་ལས་རང་གི་ངང་གིས་སྐད་ཅིག་ལ་འཇིག་ཅིང་འཕེལ་བ་དང་། 
རྒྱུས་མངོན་པར་འདུས་བྱས་པའི་ལས་འཇིག་པ་དང་འཕེལ་བའོ། 
།ལན་གྲངས་གཞན་དང་སྐྱེས་ནས་མྱོང་བར་འགྱུར་བ་[^2184K]ཡང་རིག་པར་བྱའོ། 
།མི་མཐུན་པའི་ཕྱོགས་དང་གཉེན་པོ་རབ་ཏུ་དབྱེ་བ་ནི། 
ནག་པོ་དང་། 
དཀར་པོ་དང་། 
གཉི་ག་མ་ཡིན་པ་དང་། 
གཉི་གའི་ཆའི་ལས་ཡང་དག་པར་ལེན་པ་རབ་ཏུ་དབྱེ་བར་རིག་པར་བྱའོ། 
།ངེས་པ་དང་མ་ངེས་པ་རབ་ཏུ་དབྱེ་བ་ནི་གནས་སྐབས་གསུམ་ལ་ངེས་པ་དང་། 
མ་ངེས་པ་ཉིད་དང་། 
ཐེག་པ་རྣམ་པ་གསུམ་ལ་ངེས་པ་དང་། 
མ་ངེས་པ་ཉིད་དང་། 
ཐེག་པ་མ་ཡིན་པར་འཁོར་བར་ངེས་པ་དང་། 
མ་ངེས་པ་ཉིད་དུ་རིག་པར་བྱའོ། 
།དབང་པོ་རྣམས་ཀྱི་རྒྱུ་བ་ཐིབས་པོ་བཤད་པའི་སྣོད་རབ་ཏུ་དབྱེ་བས་[^2185K]སྟོན་པ་ནི་གང་གི་ཕྱིར། 
དེ་ལ་[^2186K]དབང་པོ་ཐ་མ་དང་། 
འབྲིང་དང་། 
རབ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།དབང་པོ་འཕོ་བ་ནི་གང་གི་ཕྱིར། 
སྔོན་གྱི་མཐའ་དང་། 
ཕྱི་མའི་མཐའ་དང་། 
ཐ་དད་པ་དང་། 
ཐ་དད་པ་མ་ཡིན་པ་ཉིད་ཅེས་གསུངས་པའོ། 
།རིགས་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
རྒྱ་ཆེན་པོ་དང་། 
འབྲིང་དང་། 
ཐ་མ་ཉིད་ཅེས་གསུངས་པའོ། 
།ཀུན་ནས་ཉོན་མོངས་པ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
ཉོན་མོངས་པ་དང་ལྷན་ཅིག་སྐྱེས་ཤིང་ཐ་མི་དད་པ་ཉིད་ཅེས་གསུངས་པའོ། 
།ངེས་པ་དང་མ་ངེས་པ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
ཐེག་པ་དང་ཐེག་པ་མ་ཡིན་པ་ལ་ངེས་པ་དང་མ་ངེས་པ་ཉིད་དང་། 
ཡོངས་སུ་སྨིན་པར་ངེས་པ་དང་མ་ངེས་པ་ཉིད་ཅེས་གསུངས་པའོ། 
།འབྱུང་བ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
དབང་པོའི་དྲ་བའི་རྗེས་སུ་འབྲང་བ་དང་མྱུར་དུ་འཇིག་པ་དང་མཚན་མར་འཛིན་པ་ཉིད་ཅེས་གསུངས་པའོ། 
།ཉན་ཐོས་ཀྱི་རྣམ་པར་དག་པ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
དབང་པོའི་དབང་གིས་མི་བརྫི་བ་[^2187K]ཉིད་ཅེས་གསུངས་པའོ། 
།བྱང་ཆུབ་སེམས་དཔའི་རྣམ་པར་དག་པ་རབ་ཏུ་དབྱེ་བས་སྟོན་པ་ནི་གང་གི་ཕྱིར། 
དབང་པོ་བཟློག་ཏུ་རུང་བ་དང་། 
བཟློག་ཏུ་མི་རུང་བ་རབ་ཏུ་རྣམ་པར་དབྱེ་བ་ཉིད་ཅེས་གསུངས་པའོ། 
།དབང་པོ་ཐམས་ཅད་བསྡུ་བར་རབ་ཏུ་དབྱེ་བས་སྟོན་ཏེ་གང་གི་ཕྱིར། 
རིང་དུ་སོང་བ་དང་ལྷན་ཅིག་སྐྱེས་པ་རྣམ་པ་སྣ་ཚོགས་ཐ་དད་པ་ཉིད་ནས་མདོར་བསྡུ་ན་དབང་པོ་ཐ་དད་པ་ཉིད་སྟོང་ཕྲག་དུ་མའི་བར་དག་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལ་དབང་པོ་འཕོ་བ་རབ་ཏུ་དབྱེ་བ་ནི་སྔ་མ་འབོགས་པ་དང་། 
སྔ་མ་རྣམས་ལས་ཕྱི་མ་རྣམས་དམའ་བ་དང་། 
ཁྱད་པར་དུ་འཕགས་པ་ཉིད་དང་མཚུངས་པ་ཉིད་ཀྱིས་རིག་པར་བྱའོ། 
།རིགས་རབ་ཏུ་དབྱེ་བ་ནི་ཐེག་པ་གསུམ་གྱི་རིགས་རབ་ཏུ་དབྱེ་བའོ། 
།ཀུན་ནས་ཉོན་མོངས་པ་རབ་ཏུ་དབྱེ་བ་ནི། 
ཡིད་དང་བདེ་བ་ལ་སོགས་པའི་དབང་པོ་རྣམས་ཀྱི་ཉོན་མོངས་པ་ཀུན་ནས་དཀྲིས་པ་དང་བག་ལ་ཉལ་ཉིད་དོ། 
།ངེས་པ་དང་མ་ངེས་པ་རབ་ཏུ་དབྱེ་བ་ནི་ཐེག་པ་གསུམ་པོ་དག་དང་། 
འཁོར་བར་ངེས་པ་དང་མ་ངེས་པ་ཉིད་དང་། 
ཡོངས་སུ་སྨིན་པར་ངེས་པ་ཉིད་དོ། 
།དེ་ལ་སེམས་ཅན་ཐེག་པ་དམན་པར་མ་ངེས་པ་རྣམས་ཀྱི་[^2188K]དབང་པོ་དག་ནི་བྱང་ཆུབ་སེམས་དཔས་ཟློག་པར་བྱེད་དོ། 
།ཐེག་པ་ཆེན་པོར་མ་ངེས་པ་རྣམས་ནི་ངེས་པར་བྱེད་པའོ། 
།གཅིག་ཏུ་ཤིན་ཏུ་ངེས་པ་རྣམས་ནི་རྣམ་པར་གྲོལ་བར་བྱེད་དོ། 
།ཡོངས་སུ་སྨིན་པར་ངེས་པ་རྣམས་ལ་ནི་བཏང་སྙོམས་སུ་བྱེད་དོ། 
།འབྱུང་བ་རབ་ཏུ་དབྱེ་བ་ནི་འབྱུང་བ་རྣམ་པ་གསུམ་དུ་རིག་པར་བྱ་སྟེ། 
རྟེན་འབྱུང་བ་ནི་སྐྱེ་མཆེད་དྲུག་པོ་དག་ཕན་ཚུན་འབྲེལ་པར་རྗེས་སུ་འབྲང་བའོ། 
།སྐྱེ་བ་དང་འཇིག་པ་འབྱུང་བ་ནི་མྱུར་དུ་འཇིག་པའོ། 
།དམིགས་པ་ལས་བྱུང་བ་ནི་མཚན་མར་འཛིན་པའོ། 
།ཉན་ཐོས་ཀྱི་རྣམ་པར་དག་པ་རབ་ཏུ་དབྱེ་བ་ནི་ལམ་གྱི་དབང་གིས་[^2189K]མི་མཐུན་པའི་ཕྱོགས་ལས་རྒྱལ་བའི་དོན་ཏོ། 
།བྱང་ཆུབ་སེམས་དཔའི་རྣམ་པར་དག་པ་རབ་ཏུ་དབྱེ་བ་ནི་ཕྱིར་[^2190K]ལྡོག་པ་དང་། 
ཕྱིར་མི་ལྡོག་པའི་ས་རབ་ཏུ་དབྱེ་བའོ། 
།དབང་པོ་ཐམས་ཅད་བསྡུས་པ་རབ་ཏུ་དབྱེ་བ་ནི་སྦྱོར་བ་ལས་བྱུང་བ་དང་། 
རྣམ་པར་སྨིན་པའི་དབང་བོ་རབ་ཏུ་དབྱེ་བར་རིག་པར་བྱའོ། 
།མོས་པ་དང་། 
ཁམས་དང་། 
བསམ་པ་རྣམས་ཀྱི་ཆུང་ངུ་དང་། 
འབྲིང་དང་ཆེན་པོ་ལ་སོགས་[^2191K]རབ་ཏུ་དབྱེ་བ་མཐའ་ཡས་པས་ཀྱང་རབ་ཏུ་དབྱེ་བར་རིག་པར་བྱ་སྟེ། 
གང་གི་ཕྱིར་དེ་མོས་པ་རྣམས་ཀྱི་ཆུང་ངུ་དང་། 
འབྲིང་དང་། 
རབ་ཉིད་རྣམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་ནས་མོས་པ་ཐ་དད་པ་སྟོང་ཕྲག་དུ་མའི་བར་དག་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།ཁམས་རྣམས་དང་བསམ་པ་རྣམས་ཀྱང་དེ་བཞིན་དུ་བརྗོད་པར་[^2192K]བྱའོ། 
།དེ་ལ་བག་ལ་ཉལ་ནི་རྗེས་སུ་འབྲང་བའི་དོན་དུ་རིག་པར་བྱའོ[^2193K]། 
།དེ་དག་གི་རྒྱུ་བ་ཐིབས་པོའི་དབྱེ་བ་ནི་གང་དུ་རྗེས་སུ་འབྲང་བ་དང་། 
ཇི་ལྟར་རྗེས་སུ་འབྲང་བ་དེའི་རབ་ཏུ་དབྱེ་བས་སྟོན་ཏོ། 
།གང་དུ་རྗེས་སུ་འབྲང་ཞེ་ན། 
རྣམ་པར་སྨིན་པ་དང་། 
རྣམ་པར་སྨིན་པ་མ་ཡིན་པའི་སེམས་ལ་སྟེ། 
གང་གི་ཕྱིར་དེ་ལ་བག་ལ་ཉལ་རྣམས་ཀྱི་[^2194K]བསམ་པ་དང་། 
ལྷན་ཅིག་སྐྱེས་པ་དང་། 
སེམས་དང་ལྷན་ཅིག་སྐྱེས་པ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།ཇི་ལྟར་རྗེས་སུ་འབྲང་ཞེ་ན། 
རྗེས་སུ་འབྲང་བ་རྣམ་པ་དྲུག་སྟེ། 
རྗེས་སུ་འབྲང་བ་རྣམ་པ་དྲུག་ལ་བར་མེད་པར་རྣམ་པ་སྣ་ཚོགས་ཡུན་རིང་བོ་ནས་རྗེས་སུ་འབྲང་བ་ནི་གང་གི་ཕྱིར། 
སེམས་དང་མཚུངས་པར་ལྡན་པ་དང་། 
མཚུངས་པར་ལྡན་པ་མ་ཡིན་པ་རྣམ་པར་དབྱེ་བ་དང་། 
རིང་ནས་རྗེས་སུ་ཞུགས་པ་ཉིད་ཅེས་གསུངས་པའོ། 
།དང་པོ་[^2195K]ཉིད་དུ་རྗེས་སུ་འབྲང་བ་ནི་ཚིག་གཉིས་ཀྱིས་སྟོན་ཏེ། 
གང་གི་ཕྱིར་ཐོག་མ་མེད་པའི་དུས་ནས་མ་བསལ་བ་ཉིད་དང་། 
བསམ་གཏན་དང་། 
རྣམ་པར་ཐར་པ་དང་། 
ཏིང་ངེ་འཛིན་དང་། 
སྙོམས་པར་འཇུག་པ་དང་། 
མངོན་པར་ཤེས་པ་ཐམས་ཅད་ཀྱིས་མི་མཇེད་པ་[^2196K]ཉིད་ཅེས་གསུངས་པའོ། 
།ཁམས་དང་སེམས་དང་ཡུལ་ཐམས་ཅད་དུ་སོང་བས་རྗེས་སུ་འབྲང་བ་ནི་ཚིག་གསུམ་གྱིས་སྟོན་ཏེ། 
གང་གི་ཕྱིར་ཁམས་གསུམ་པའི་མཚམས་སྦྱར་བར་[^2197K]མཚམས་སྦྱོར་བས་[^2198K]ཤིན་ཏུ་འབྲེལ་པ་ཉིད་དང་། 
ཐོག་མ་མེད་པའི་དུས་ནས་སེམས་བཅིངས་པར་ཀུན་དུ་འབྱུང་བ་ཉིད་[^2199K]དང་། 
སྐྱེ་མཆེད་ཀྱི་སྒོ་ནས་རྣམ་པར་རིག་པ་འབྱུང་བ་ཉིད་ཅེས་གསུངས་པའོ། 
།གཉེན་པོ་ཡོད་པའི་དོན་ཡིན་པས་མེད་པའི་དོན་གྱི་རྗེས་སུ་འབྲང་བ་ནི་གང་གི་ཕྱིར། 
གཉེན་པོ་ཐོབ་པ་རྗེས་སུ་གྱུར་པ་ཉིད་ཅེས་གསུངས་པའོ། 
།ཉོན་མོངས་པའི་བདག་ཉིད་དང་། 
ཀུན་ནས་དཀྲིས་པའི་མཚན་ཉིད་དུ་ཕྲད་པ་དང་། 
མ་ཕྲད་པས་ས་དགུ་པོ་རྣམས་དང་། 
སྐྱེ་མཆེད་དྲུག་ལ་ཕྲ་བ་རྗེས་སུ་འབྲང་བ་ནི་གང་གི་ཕྱིར། 
ས་དང་སྐྱེ་མཆེད་དང་ཕྲད་པ་དང་། 
མ་ཕྲད་པ་ཉིད་ཅེས་གསུངས་པའོ། 
།འཇིག་རྟེན་ལས་འདས་པ་མ་ཡིན་པའི་ལམ་གྱིས་སྤང་བར་བྱ་བ་མ་ཡིན་པས་སྤང་བ་བསྒྲུབ་[^2200K]དཀའ་བར་རྗེས་སུ་འབྲང་བ་ནི་གང་གི་ཕྱིར། 
གཞན་མ་ཡིན་པ་འཕགས་པའི་ལམ་[^2201K]བསལ་བ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།སྐྱེ་བའི་རྒྱུ་བ་ཐིབས་པོ་རབ་ཏུ་དབྱེ་བ་ལས་ལུས་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
དེ་སྐྱེས་པ་ཐ་དད་པ་རྣམས་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།ལས་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
ལས་ཇི་ལྟ་བ་བཞིན་དུ་རབ་ཏུ་སྐྱེ་བ་ཞེས་གསུངས་པའོ། 
།གནས་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
སེམས་ཅན་དམྱལ་བ་དང་། 
དུད་འགྲོ་དང་། 
ཡི་དགས་དང་། 
ལྷ་མ་ཡིན་དང་། 
མི་དང་ལྷའི་གནས་ཞེས་གསུངས་པའོ། 
།གཟུགས་དང་འདུ་ཤེས་ཡར་སྐྱེ་བ་དང་། 
མར་འགྲིབ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
གཟུགས་དང་གཟུགས་མེད་པར་སྐྱེ་བ་དང་། 
འདུ་ཤེས་ཡོད་པ་དང་འདུ་ཤེས་མེད་པར་སྐྱེ་བ་ཞེས་གསུངས་པའོ། 
།ཕྱི་རོལ་དང་འདྲ་བའི་རྒྱུ་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
ལས་ཀྱི་ཞིང་དང་། 
སྲེད་པའི་རླན་དང་། 
མ་རིག་པས་མུན་པར་གྱུར་པའི་རྣམ་པར་ཤེས་པའི་ས་བོན་གྱིས་ཡང་སྲིད་པ་རབ་ཏུ་འབྱུང་བ་ཞེས་གསུངས་པའོ། 
།རང་གི་མཚན་ཉིད་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
མིང་དང་གཟུགས་ལྷན་ཅིག་སྐྱེས་ཤིང་ཐ་མི་དད་པ་ཞེས་གསུངས་པའོ། 
།འཕེལ་བ་དང་མངོན་པར་འགྲུབ་པའི་རྒྱུ་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
སྲིད་པ་ལ་མགོ་རྨོངས་པ་དང་། 
སྲིད་པས་མངོན་པར་འདོད་པས་མཚམས་སྦྱོར་བ་ཞེས་གསུངས་པའོ། 
།ཀུན་འབྱུང་བ་དང་སྡུག་བསྔལ་གྱི་བདེན་པ་རྣམ་པར་གཞག་པ་རྣམ་པ་སྣ་ཚོགས་ཀྱིས་སྟོན་པ་ནི་གང་གི་ཕྱིར། 
སྤྱོད་པ་འདོད་པ་དང་། 
སྐྱེ་བར་འདོད་པ་དང་། 
སེམས་ཅན་ལ་དགའ་བ་དང་། 
ཐོག་མ་དང་ཐ་མ་མེད་པར་ཁམས་གསུམ་པ་འཛིན་པ་དང་། 
འདུ་ཤེས་འདྲེན་པ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལ་སྤྱོད་པར་འདོད་པ་ཉིད་ཀྱིས་ནི་[^2202K]དགའ་བ་ཅན་དང་། 
འདོད་ཆགས་དང་ལྡན་པ་དང་། 
དེ་དང་དེར་མངོན་པར་དགའ་བ་སྟོན་ཏོ། 
།སྐྱེ་བ་འདོད་པ་ཉིད་ཀྱིས་ནི་ཡང་སྲིད་པ་སྲིད་པ་པ་[^2203K]སྟོན་ཏོ། 
།སེམས་ཅན་ལ་དགའ་བས་ནི་བདག་དང་གཞན་གྱི་རྒྱུད་ལ་ཆགས་པའི་མཚན་ཉིད་ཀྱི་[^2204K]སྲིད་པ་སྟོན་ཏོ། 
།འགྲོ་བ་དང་། 
འོངས་པ་[^2205K]ཁམས་གོང་མ་དང་། 
འོག་མ་འཛིན་པ་དང་། 
ཆུང་བ་དང་། 
རྒྱ་ཆེན་པོར་གྱུར་པ་དང་། 
ཚད་མེད་པ་དང་། 
ཅི་ཡང་མེད་པའི་འདུ་ཤེས་འདྲེན་པས་སྲིད་པའི་འཁོར་ལོ་ཡོངས་སུ་འཁོར་བས་སྡུག་བསྔལ་གྱི་བདེན་པ་རྣམ་པར་གཞག་པ་སྟོན་ཏོ། 
།བག་ཆགས་རྣམས་ཀྱི་རྒྱུ་བ་ཐིབས་པོ་རབ་ཏུ་དབྱེ་བ་ལས་འབྲས་བུ་འབྱིན་པར་ཉེ་བར་གནས་པ་དང་། 
ཉེ་བར་མི་གནས་པའི་བྱེ་བྲག་གིས་[^2206K]སྟོན་པ་ནི་གང་གི་ཕྱིར། 
དེས་[^2207K]བག་ཆགས་རྣམས་ཀྱི་ཉེ་བར་བཏགས་པ་དང་། 
ཉེ་བར་བཏགས་པ་མ་ཡིན་པ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།འགྲོ་བའི་བག་ཆགས་ཀྱི་བྱེ་བྲག་གིས་སྟོན་པ་ནི་གང་གི་ཕྱིར། 
འགྲོ་བ་བཞིན་དུ་བག་ཆགས་བསྒོས་པ་ཉིད་ཅེས་གསུངས་པའོ། 
།སེམས་ཅན་དང་བསྟེན་པའི་བག་ཆགས་ཀྱི་བྱེ་བྲག་གིས་སྟོན་པ་ནི་གང་[^2208K]གི་ཕྱིར། 
སེམས་ཅན་ཇི་ལྟ་བུ་དང་། 
སྤྱོད་པ་སྤྱད་པས་བསྒོས་པ་ཉིད་ཅེས་གསུངས་པའོ། 
།བཟོའི་ལས་ཀྱི་ཉོན་མོངས་པའི་བག་ཆགས་ཀྱི་བྱེ་བྲག་གིས་[^2209K]སྟོན་པ་ནི་གང་གི་ཕྱིར། 
ལས་ཇི་ལྟ་བ་བཞིན་དུ་ཉོན་མོངས་པ་གོམས་པར་བྱས་པས་བསྒོས་པ་[^2210K]ཉིད་ཅེས་གསུངས་པའོ། 
།དགེ་བ་ལ་སོགས་པའི་ལས་ཀྱི་བག་ཆགས་ཀྱི་བྱེ་བྲག་གིས་སྟོན་པ་ནི་གང་གི་ཕྱིར། 
དགེ་བ་དང་མི་དགེ་བ་དང་ལུང་དུ་མི་སྟོན་པའི་ཕྱིར་[^2211K]གོམས་པར་བྱས་པས་བསྒོས་པ་ཉིད་ཅེས་གསུངས་པའོ། 
།བར་མ་དོའི་སྲིད་པའི་བག་ཆགས་ཀྱི་བྱེ་བྲག་གིས་སྟོན་པ་ནི་གང་གི་ཕྱིར། 
ཡང་སྲིད་པར་འགྲོ་བས་ལྷག་པར་བསྒོས་པ་ཉིད་ཅེས་གསུངས་པའོ། 
།འབྲས་བུ་འབྱིན་པའི་རིམ་གྱིས་བྱེ་བྲག་གིས་སྟོན་པ་ནི་གང་གི་ཕྱིར། 
མཐར་གྱིས་ལྷག་པར་བསྒོས་པ་ཉིད་ཅེས་གསུངས་པའོ། 
།རིང་དུ་སོང་བའི་བག་ཆགས་ཀྱི་[^2212K]ཉོན་མོངས་པའི་རྒྱུན་མི་འཆད་པས་ཉོན་མོངས་པ་འགྲིབ་པར་བྱེད་པའི་ཕྱིར། 
འཇིག་རྟེན་པའི་ངེས་པར་འབྱུང་བའི་བག་ཆགས་ཀྱི་བྱེ་བྲག་གིས་སྟོན་པ་ནི་གང་གི་ཕྱིར། 
རིང་དུ་སོང་བས་རྒྱུན་མི་འཆད་ལ་ཉོན་མོངས་པ་འགྲིབ་པར་བྱེད་པས་བསྒོས་པ་ཉིད་ཅེས་གསུངས་པའོ། 
།ཆོས་འདི་པ་དང་གཞན་མུ་སྟེགས་ཅན་གྱི་ཐར་པའི་ཚོགས་ཀྱི་བག་ཆགས་ཀྱི་བྱེ་བྲག་གིས་སྟོན་པ་ནི་གང་གི་ཕྱིར། 
རྫས་སུ་གྱུར་པ་དང་རྫས་སུ་མ་གྱུར་པས་བསྒོས་པ་ཉིད་ཅེས་གསུངས་པའོ། 
།ཐེག་པའི་བག་ཆགས་ཀྱི་བྱེ་བྲག་གིས་[^2213K]སྟོན་པ་ནི་གང་གི་ཕྱིར། 
ཉན་ཐོས་དང་། 
རང་སངས་རྒྱས་དང་། 
བྱང་ཆུབ་སེམས་དཔའ་དང་། 
དེ་བཞིན་གཤེགས་པ་མཐོང་བ་དང་། 
ཐོས་པ་དང་འགྲོགས་པས་བསྒོས་པ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།སེམས་ཅན་གྱི་ཚོགས་གསུམ་གྱི་རྒྱུ་བ་ཐིབས་པོ་རབ་ཏུ་དབྱེ་བ་ལས་ཡོངས་སུ་མྱ་ངན་ལས་འདའ་བའི་ཆོས་ཅན་དང་། 
ཡོངས་སུ་མྱ་ངན་ལས་མི་འདའ་བའི་ཆོས་ཅན་ཐེག་པ་གསུམ་ལ་གཅིག་ཏུ་ངེས་པ་དང་། 
གཅིག་ཏུ་མ་ངེས་པའི་བྱེ་བྲག་གིས་སྟོན་པ་ནི་[^2214K]གང་གི་ཕྱིར། 
དེ་སེམས་ཅན་གྱི་ཚོགས་ཡང་དག་པ་ཉིད་དུ་ངེས་པ་ཉིད་དང་། 
ལོག་པ་ཉིད་དུ་ངེས་པ་ཉིད་དང་། 
དེ་གཉི་ག་དང་བྲལ་བས་ངེས་པ་མེད་པ་ཉིད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ་ཞེས་གསུངས་པའོ། 
།ལེགས་པར་སྤྱད་པ་དང་། 
ཉེས་པར་སྤྱད་པའི་རྒྱུའི་བྱེ་བྲག་གིས་སྟོན་པ་ནི་གང་གི་ཕྱིར། 
ཡང་དག་པའི་ལྟ་བས་ཡང་དག་པ་ལ་ངེས་པ་ཉིད་དང་། 
ལོག་པའི་ལྟ་བས་ལོག་པར་ངེས་པ་ཉིད་དང་། 
དེ་གཉི་ག་དང་བྲལ་བས་ངེས་པ་མེད་ཀྱང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།ངན་འགྲོ་དང་བདེ་འགྲོའི་རྒྱུའི་བྱེ་བྲག་གིས་སྟོན་པ་ནི་གང་གི་ཕྱིར། 
མཚམས་མེད་པ་ལྔ་གང་ཡང་རུང་བ་ཞིག་ཏུ་ལོག་པར་ངེས་པ་ཉིད་དང་། 
དབང་པོ་ལྔ་ལ་ཡང་དག་པར་ངེས་པ་ཉིད་དང་། 
དེ་གཉི་ག་དང་བྲལ་བས་ངེས་པ་ཉིད་ཅེས་གསུངས་པའོ། 
།མུ་སྟེགས་ཅན་དང་། 
འཕགས་པ་ཉན་ཐོས་ཀྱི་རྒྱུའི་བྱེ་བྲག་གིས་སྟོན་པ་ནི་གང་གི་ཕྱིར། 
ལོག་པ་བརྒྱད་དུ་ལོག་པར་ངེས་པ་ཉིད་དང་། 
ཡང་དག་པ་ལ་ཡང་དག་པར་ངེས་པ་ཉིད་དང་། 
ཡང་བྱར་མེད་པ་ཉིད་དང་། 
དེ་གཉི་ག་དང་བྲལ་བར་ངེས་པ་མེད་པ་ཉིད་ཅེས་གསུངས་པའོ། 
།བྱང་ཆུབ་སེམས་དཔའི་བྱེ་བྲག་གིས་ཀྱང་སྟོན་པ་ནི་གང་གི་ཕྱིར། 
སེར་སྣ་དང་། 
ཕྲག་དོག་དང་། 
ངན་པ་སྤྱོད་པ་མ་བཟློག་པས་ལོག་པར་ངེས་པ་ཉིད་དང་། 
འཕགས་པ་བླ་ན་མེད་པའི་ལམ་བསྒོམ་པ་ཉེ་བར་སྒྲུབ་པས་ཡང་དག་པར་ངེས་པ་ཉིད་དང་། 
དེ་གཉི་ག་དང་བྲལ་བས་ངེས་པ་མེད་པའི་ཕུང་པོ་ལ་ལུང་འབོགས་པ་[^2215K]ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལ་སེར་སྣས་དོན་དུ་གཉེར་བའི་སེམས་ཅན་ཡལ་བར་འདོར་བ་དང་། 
ཕྲག་དོག་གི་[^2216K]ཉེས་པས་སེམས་ཅན་གཞན་སྦྱོར་བར་མི་འདོད་པ་དང་། 
ངན་པ་ཉེ་བར་སྤྱོད་པ་མ་བཟློག་པས་གཞན་ལ་སྡུག་བསྔལ་ཉེ་བར་སྒྲུབ་པའི་[^2217K]ཕྱིར་ཕ་རོལ་ཏུ་ཕྱིན་པ་དང་མི་མཐུན་པས་བྱང་ཆུབ་སེམས་དཔའི་ལོག་པ་ཉིད་དུ་ངེས་པ་ཡིན་ནོ། 
།དེ་ལྟར་སྨྲ་བ་པོའི་རྩོལ་བ་ཕུན་སུམ་ཚོགས་པ་དང་། 
ཡེ་ཤེས་ཕུན་སུམ་ཚོགས་པ་དང་།[^2218K]སྤྱོད་པ་ལ་འཇུག་པ་ཕུན་སུམ་ཚོགས་པ་དང་། 
རྒྱུ་རྣམ་པ་གསུམ་གྱིས་ས་འདི་ལ་རབ་ཏུ་[^2219K]གནས་པར་འགྱུར་རོ། 
།རབ་ཏུ་གནས་ནས་ཐར་པ་ཉེ་བར་སྒྲུབ་པའི་[^2220K]སྒོ་ནས་བཤད་པ་ཕུན་སུམ་ཚོགས་པར་འགྱུར་ཏེ། 
གང་གི་ཕྱིར་ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའི་ཡེ་ཤེས་དེ་ལྟ་བུ་དང་ལྡན་པ་ནི་བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་ལ་རབ་ཏུ་གནས་པ་ཞེས་བྱ་སྟེ། 
བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་[^2221K]འདི་ལ་གནས་པའི་བྱང་ཆུབ་སེམས་དཔའ་དེ་ནི་སེམས་ཅན་རྣམས་ཀྱི་སྤྱོད་པ་རྣམ་པ་ཐ་དད་པ་དེ་ལྟ་བུ་དག་ཤེས་ནས་དེ་བཞིན་དུ་ཐར་པ་ཉེ་བར་སྒྲུབ་པ་ཉེ་བར་[^2222K]སྒྲུབ་བོ་ཞེས་གསུངས་པའོ། 
།བཤད་པ་ཕུན་སུམ་ཚོགས་པ་དེ་ཡང་ཤེས་པ་ཕུན་སུམ་ཚོགས་པ་དང་། 
ངག་ཕུན་སུམ་ཚོགས་པ་དང་། 
སྨྲ་བ་པོ་[^2223K]ཕུན་སུམ་ཚོགས་པ་དང་རྣམ་པ་གསུམ་གྱིས་ཡོངས་སུ་བསྟན་[^2224K]ཏོ། 
།ཤེས་པ་ཕུན་སུམ་ཚོགས་པ་དེ་ཡང་གང་ཞིག་ཤེས་པ་དང་། 
གང་གི་དབང་དུ་བྱས་ནས་དེ་བསྟན་པས་སྟོན་པར་རིག་པར་བྱའོ། 
།ཅི་ཞིག་ཤེས་ནས་སྟོན་ཞེ་ན། 
ཡོངས་སུ་སྨིན་པར་གྱུར་པས་རྣམ་པར་གྲོལ་བའི་སྣོད་ཉིད་དང་། 
འདུལ་བས་རྣམ་པར་གྲོལ་བའི་རང་བཞིན་དང་ཐེག་པ་གསུམ་ཐ་དད་པས་རྣམ་པར་གྲོལ་བ་རབ་ཏུ་དབྱེ་བ་སྟེ། 
གང་གི་ཕྱིར་སེམས་ཅན་ཡོངས་སུ་སྨིན་པ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། 
སེམས་ཅན་གདུལ་བ་དང་། 
ཉན་ཐོས་ཀྱི་ཐེག་པ་བསྟན་པ་དང་། 
རང་སངས་རྒྱས་ཀྱི་ཐེག་པ་བསྟན་པ་དང་། 
བྱང་ཆུབ་སེམས་དཔའི་ཐེག་པ་བསྟན་པ་དང་། 
དེ་བཞིན་གཤེགས་པའི་ས་བསྟན་པ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།གང་གི་དབང་དུ་བྱས་ནས་སྟོན་ཞེ་ན། 
གཉེན་པོ་བསྟན་པའི་སྣོད་ཉིད་དེ། 
གདུལ་བྱའི་སྣོད་ལ་བརྟགས་ནས་གཉེན་པོ་སྟོན་ཞེས་བྱ་བའི་ཐ་ཚིག་སྟེ། 
ཚིག་གཉིས་དང་། 
དབང་པོ་དང་། 
མོས་པ་དང་མཐུན་པར་ཆོས་སྟོན་པས་ཆོས་སྟོན་པའི་སྣོད་ནི་ཚིག་གཉིས་ཀྱིས་སྟོན་ཏེ། 
གང་གི་ཕྱིར་དེ་དེ་ལྟར་ཤེས་ནས་སེམས་ཅན་རྣམས་ལ་དེ་ཁོ་ན་བཞིན་དུ་ཆོས་སྟོན་ཏེ། 
བསམ་པ་ཇི་ལྟ་བ་རྣམ་པར་དབྱེ་བ་དང་། 
བག་ལ་ཉལ་ཇི་ལྟ་བ་རྣམ་པར་དབྱེ་བ་དང་། 
དབང་པོ་ཇི་ལྟ་བ་རྣམ་པར་དབྱེ་བ་དང་། 
མོས་པ་ཇི་ལྟ་བ་རྣམ་པར་དབྱེ་བ་ཞེས་གསུངས་པའོ། 
།དཔེ་ཇི་ལྟ་བུ་ཞེ་ན། 
ཉེ་བར་སྒྲུབ་པའི་སྣོད་ཉིད་ནི་གང་གི་ཕྱིར། 
སྤྱོད་ཡུལ་ཇི་ལྟ་བ་བཞིན་དབྱེ་བ་ཤེས་པ་ཉེ་བར་སྒྲུབ་པ་ཞེས་གསུངས་པའོ། 
།རྣམ་གྲངས་ཇི་ལྟ་བུའི་སྣོད་ཉིད་ནི་གང་གི་ཕྱིར། 
སྤྱོད་ཡུལ་ཐམས་ཅད་ཤེས་པ་ཁོང་དུ་ཆུད་པར་བྱ་བ་ཞེས་གསུངས་པའོ། 
།ཇི་སྙེད་ཐོབ་པའི་སྣོད་ཉིད་ནི་གང་གི་ཕྱིར། 
ཁམས་ཀྱི་ཐིབས་པོ་ཇི་ལྟ་བ་བཞིན་དུ་ཉེ་བར་སྤྱོད་པ་དང་ལྡན་པ་ཞེས་གསུངས་པའོ། 
།སྐྱེ་བ་དེར་ཉོན་མོངས་པ་དང་། 
ལས་ཀྱི་བག་ཆགས་འདྲ་བས་ཚིག་གཟུང་བར་འོས་པ་ཉིད་ནི་གང་གི་ཕྱིར། 
སྐྱེ་བར་ཉོན་མོངས་པ་དང་ལས་ཀྱི་བག་ཆགས་ཇི་ལྟ་བ་བཞིན་དུ་རྗེས་སུ་འཇུག་པ་ཞེས་གསུངས་པའོ། 
།ངེས་པ་དང་མ་ངེས་པའི་དབང་པོ་རྣམ་པར་བཟློག་པ་ནི་གང་གི་ཕྱིར། 
ཚོགས་ཇི་ལྟ་བུ་ལ་གནས་པ་ཁོང་དུ་ཆུད་པར་བྱ་བ་ཞེས་གསུངས་པའོ། 
།ཐེག་པ་ཇི་ལྟ་བུས་ངེས་པར་འབྱིན་པའི་སྣོད་ཉིད་ནི་གང་གི་ཕྱིར། 
ཐེག་པ་ཇི་ལྟ་བུ་ལ་མོས་པའི་[^2225K]རྣམ་པར་གྲོལ་བ་ཐོབ་པར་བྱ་བ་ཆོས་སྟོན་ཏོ་ཞེས་གསུངས་པའོ། 
།བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་འདི་ལ་གནས་པའི་བྱང་ཆུབ་སེམས་དཔའ་དེ་ནི་ཆོས་སྨྲ་བ་ཆེན་པོ་བྱེད་ཅིང་། 
དེ་བཞིན་གཤེགས་པའི་ཆོས་ཀྱི་མཛོད་བསྲུང་[^2226K]ངོ་ཞེས་བྱ་བས་ནི་འཆད་པ་པོ་ཉིད་དང་། 
འཛིན་པ་པོ་ཉིད་དུ་ཡོངས་སུ་སྟོན་ཏོ། 
།དེ་ཆོས་སྨྲ་བའི་ཚུལ་དང་ལྡན་པ་ཞེས་བྱ་བ་ནི་རྣམ་པ་ཉི་ཤུས་གཏམ་བརྗོད་པའོ། 
།ཇི་ལྟ་བུ་ཞེ་ན། 
དུས་དང་། 
གུས་པར་བྱེད་པ་དང་། 
གོ་རིམས་དང་། 
མཚམས་སྦྱར་བ་དང་། 
མཐུན་པར་ལྡན་པ་དང་། 
དགའ་བར་བྱེད་པ་དང་། 
མོས་པར་བྱེད་པ་དང་། 
ཚིམ་པར་བྱེད་པ་དང་། 
བརྟུན་[^2227K]ངས་པར་མི་བྱེད་པ་དང་། 
གཡེལ་བར་མི་བྱེད་པ་དང་། 
རིགས་པ་དང་མཐུན་པ་དང་། 
མ་འདྲེས་པ་དང་། 
ཆོས་དང་ལྡན་པ་དང་། 
འཁོར་ཇི་ལྟ་བ་དང་། 
བྱམས་པའི་སེམས་དང་ལྡན་པ་དང་། 
ཕན་པའི་སེམས་དང་ལྡན་པ་དང་། 
སྙིང་རྗེའི་སེམས་དང་ལྡན་པ་དང་། 
རྙེད་པ་དང་། 
བཀུར་སྟི་དང་། 
ཚིགས་སུ་བཅད་པ་རྣམས་ལ་མི་གནས་པ་དང་། 
བདག་ལ་མི་སྟོད་[^2228K]ཅིང་གཞན་ལ་མི་སྨོད་པའོ། 
།དེ་ལ་དུས་ནི་མི་ཁོམ་པ་བརྒྱད་དང་མ་འབྲེལ་ཞེས་བྱ་བའི་ཐ་ཚིག་སྟེ། 
དཔེར་ན། 
མྱ་ངན་གྱིས་གདུངས་རིམས་བཏབ་འཁྲུགས་པ་ཡུལ་ལ་མངོན་ཕྱོགས་རྣམ་པར་ཉམ་ངར་གནས། 
།སྒོ་བ་མེད་ཅིང་སྲུང་[^2229K]མ་མེད་དང་ཕྲ་མ་ཞུགས་དང་སྒྲུབ་པ་[^2230K]མེད་པ་ཡི། 
།རྒྱལ་པོ་ལ་ནི་ཡུལ་དུས་ཤེས་པ་ཇི་ལྟར་རང་དོན་བརྗོད་པ་མི་འདོད་ལྟར། 
།སེམས་ཀྱི་རྒྱལ་པོ་མི་ཁོམ་བརྒྱད་དང་འབྲེལ་པ་ལ་ཡང་ཚུལ་ནི་དེ་ཉིད་དོ། 
།ཞེས་བཤད་པ་ལྟ་བུའོ། 
།གུས་པར་བྱེད་ཅེས་བྱ་བ་ནི་མཐུན་པའི་སྤྱོད་ལམ་གྱིས་[^2231K]གནས་པ་ལ་ཡིན་གྱི། 
མི་མཐུན་པས་མ་ཡིན་ཏེ། 
ཇི་ལྟ་བུ་ཞེ་ན། 
མིན་པར་འདུག་པ་འགྲེང་སྟེ་ཆོས་མི་བཤད་པར་བསླབ་པར་བྱའོ་ཞེས་བྱ་བ་ལ་སོགས་པ་སོ་སོར་ཐར་པའི་མདོ་ལས་བསླབ་པའི་ཆོས་རྣམས་ཀྱི་ནང་ནས་ཇི་ལྟར་རྒྱ་ཆེར་འབྱུང་བ་དེ་ལྟར་ཤེས་པར་བྱའོ། 
།དེ་ཅིའི་ཕྱིར་ཞེ་ན། 
སངས་རྒྱས་དང་བྱང་ཆུབ་སེམས་དཔའ་རྣམས་ནི་ཆོས་གཙོ་བོར་མཛད་པའི་ཕྱིར་ཏེ། 
ཆོས་ལ་གུས་པར་བྱས་ན་གཞན་དག་ཀྱང་ཆོས་ལ་ཤིན་ཏུ་གུས་པ་སྐྱེ་བའོ[^2232K]། 
།ཉན་པ་དག་ཀྱང་གུས་པ་སྐྱེ་བར་འགྱུར་གྱི། 
བརྙས་པ་སྐྱེ་བར་མི་འགྱུར་རོ། 
།དེ་ལྟར་གུས་པར་བྱས་ནས་སྟོན་པ་དེ་ཆོས་ལ་སེར་སྣ་བྱེད་པའི་དྲི་མ་མེད་པས་ཐམས་ཅད་ལ་ཐམས་ཅད་སྟོན་ཏོ། 
།སློབ་དཔོན་གྱིས་དཔེ་མཁྱུད་མི་བྱེད་པས་རྒྱུན་ཆགས་སུ་སྟོན་ཏོ། 
།གོ་རིམས་ཞེས་བྱ་བ་ནི་ཚིག་དང་ཡི་གེ་གོ་རིམས་ཇི་ལྟ་བ་བཞིན་དུ་སྟོན་པའོ། 
།མཚམས་སྦྱར་བ་ཞེས་བྱ་བ་ནི་ཇི་ལྟར་ཚིག་དང་ཡི་གེ་གོ་རིམས་བཞིན་དུ་བསྟན་པའི་གོ་རིམས་བཞིན་དུ་དོན་རྣམ་པར་འབྱེད་པའོ། 
།མཐུན་པ་དང་ལྡན་པ་ཞེས་བྱ་བ་ནི་དོན་དང་ལྡན་པར་[^2233K]ཆོས་སྟོན་གྱི། 
དོན་དང་མི་ལྡན་པར་མ་ཡིན་ཏེ། 
དེ་ལ་དོན་ཉིད་སྟོན་གྱི་དོན་དང་མི་ལྡན་པ་མ་ཡིན་ནོ། 
།དགའ་བར་བྱེད་ཅེས་བྱ་བ་ནི་ཡང་དག་པར་བསྟན་པར་བྱ་བ་རྣམས་ལ་ཡང་དག་པར་སྟོན་ཏོ། 
།མོས་པར་བྱེད་ཅེས་བྱ་བ་ནི་ཡང་དག་པར་འཛིན་དུ་གཞུག་པར་བྱ་བ་རྣམས་ཡང་དག་པར་འཛིན་དུ་འཇུག་པའོ། 
།ཚིམ་པར་བྱེད་ཅེས་བྱ་བ་ནི་ཡང་དག་པར་གཟེངས་[^2234K]བསྟོད་པར་བྱ་བ་རྣམས་ཡང་དག་པར་གཟེངས་[^2235K]བསྟོད་པའོ། 
།བརྟུན་[^2236K]ངས་པར་བྱེད་པ་དང་གཡེལ་བར་མི་[^2237K]བྱེད་ཅེས་བྱ་བ་རྣམ་པ་འདི་གཉིས་ཀྱིས་ནི་དགའ་བར་བྱ་བ་རྣམས་དགའ་བར་བྱེད་པའོ། 
།རིགས་པ་ཞེས་བྱ་བ་ནི་མངོན་སུམ་དང་། 
རྗེས་སུ་དཔག་པ་དང་། 
ཡིད་ཆེས་པའི་ལུང་གི་ཚད་མ་དང་ལྡན་པའི་གཏམ་ཟེར་བའོ། 
།མཐུན་པ་ཞེས་བྱ་བ་ནི་བདེ་འགྲོར་འགྲོ་བ་དང་རྗེས་སུ་མཐུན་པའོ། 
།མ་འདྲེས་པ་ཞེས་བྱ་བ་ནི་མ་[^2238K]འཁྲུགས་པ་གོ་སླ་བ་གཟིང་གཟིང་བ་མ་ཡིན་པའོ། 
།ཆོས་དང་ལྡན་པ་ཞེས་བྱ་བ་ནི་འཕགས་པའི་བདེན་པ་བཞི་དང་ལྡན་པའོ། 
།འཁོར་[^2239K]ཇི་ལྟ་བ་ཞེས་བྱ་བ་ནི་བཞིའམ་བརྒྱད་དེ། 
གང་ལ་ཇི་ལྟར་གང་འོངས་པ་དེ་ལ་དེ་ལྟར་དེ་བརྗོད་པའོ། 
།རྣམ་པ་བཅོ་ལྔ་པོ་དེ་དག་གིས་ནི་བྱང་ཆུབ་སེམས་དཔའི་གཞན་གྱི་དོན་ཐམས་ཅད་དང་མཐུན་པའི་གཏམ་དུ་ཤེས་པར་བྱའོ། 
།དེའི་འོག་ཏུ་བྱམས་པའི་སེམས་དང་ལྡན་པ་ཞེས་བྱ་བ་ནི་གནོད་པ་[^2240K]བྱེད་པའི་སེམས་ཅན་རྣམས་ལ་བྱམས་པའི་སེམས་ཉིད་ཉེ་བར་གཞག་ནས་གཏམ་བརྗོད་པའོ། 
།ཕན་པའི་སེམས་དང་ལྡན་པ་ཞེས་བྱ་བ་ནི། 
ཉེ་བར་སྤྱད་པ་སྤྱོད་པའི་སེམས་ཅན་རྣམས་[^2241K]ཕན་པར་བྱ་བའི་སེམས་ཉིད་ཉེ་བར་གཞག་ནས་སོ། 
།སྙིང་བརྩེ་བའི་སེམས་དང་ལྡན་པ་ཞེས་བྱ་བ་ནི་བདེ་བ་དང་སྡུག་བསྔལ་བས་རྒྱགས་པ་དང་། 
སྲོ་ཤི་བའི་སེམས་ཅན་རྣམས་ལ་ཕན་པ་དང་། 
བདེ་བ་དང་སྙིང་བརྩེ་བའི་སེམས་ཉིད་ཉེ་བར་གཞག་ནས་སོ། 
།རྙེད་པ་དང་། 
བཀུར་སྟི་དང་། 
ཚིགས་སུ་བཅད་པ་རྣམས་ལ་མི་གནས་པ་ཞེས་བྱ་བ་ནི་ཟང་ཟིང་མེད་པའི་སེམས་ཀྱིས་རྙེད་པ་དང་། 
བཀུར་སྟི་དང་། 
ཚིགས་སུ་བཅད་པ་ཐམས་ཅད་ལ་རེ་བ་མེད་པའོ། 
།བདག་ལ་མི་སྟོད་[^2242K]ཅིང་གཞན་ལ་མི་སྨོད་ཅེས་བྱ་བ་ནི་ང་རྒྱལ་དང་། 
ཕྲག་དོག་གིས་ཀུན་ནས་དཀྲིས་པ་དང་བྲལ་བར་སེམས་ཅན་རྣམས་ལ་ཆོས་སྟོན་པ་སྟེ། 
རྣམ་པ་ལྔ་པོ་དེ་དག་གིས་ནི་བྱང་ཆུབ་སེམས་དཔའི་རང་གི་སེམས་ཡོངས་སུ་དག་པའི་གཏམ་དུ་ཤེས་པར་བྱའོ། 
།དེ་ལྟར་ན་རྣམ་པ་ཉི་ཤུས་གཏམ་བརྗོད་པས་ཆོས་སྨྲ་བའི་ཚུལ་དང་ལྡན་པ་ཡིན་ནོ། 
།དེ་ལ་ངག་ཕུན་སུམ་ཚོགས་པ་ནི་བྱང་ཆུབ་སེམས་དཔའི་སོ་སོ་ཡང་དག་པར་རིག་པས་མངོན་པར་བསྒྲུབས་པའི་ཚིག་གིས་ཆོས་སྟོན་པར་འགྱུར་ཏེ། 
གང་གི་ཕྱིར་ཤེས་པས་ས་ལ་མཁས་པ་ཚད་མེད་པ་དང་ལྡན་པས། 
བྱང་ཆུབ་སེམས་དཔའི་ཚིག་སོ་སོ་ཡང་དག་པར་རིག་པ་བཞིས་མངོན་པར་བསྒྲུབས་པས་ཆོས་སྟོན་ཏོ། 
།དེ་ལ་བྱང་ཆུབ་སེམས་དཔའི་སོ་སོ་ཡང་དག་པར་རིག་པ་བཞི་མ་འདྲེས་པ་དག་འདི་ལྟ་སྟེ། 
ཆོས་སོ་སོ་ཡང་དག་པར་རིག་པ་དང་། 
དོན་སོ་སོ་ཡང་དག་པར་རིག་པ་དང་། 
ངེས་པའི་ཚིག་སོ་སོ་ཡང་དག་པར་རིག་པ་དང་། 
སྤོབས་པ་སོ་སོ་ཡང་དག་པར་རིག་པ་རྟག་པར་རྒྱུན་དུ་འབྱུང་ངོ་ཞེས་གསུངས་པའོ། 
།མ་འདྲེས་པ་དེ་དག་ཅེས་བྱ་བ་ནི་ཐུན་མོང་མ་ཡིན་པ་རྣམས་སོ། 
།དེ་ལ་སོ་སོ་ཡང་དག་པར་རིག་པ་རྣམས་ཀྱི་ཡུལ་ནི་ཆོས་ཉིད་དང་། 
ཆོས་ཉིད་སྤྱོད་ཡུལ་ཁོ་ན་དང་། 
གོ་བར་བྱེད་པ་དང་། 
གོ་བར་བྱེད་པ་སྒོ་དུ་མ་ཁོ་ནའོ། 
།དེ་ལ་ཆོས་ཉིད་ནི་གང་མཐའ་གཉིས་རྣམ་པར་སྤངས་པའི་རིགས་ཀྱིས་བསྡུས་པ་སྟེ། 
འདི་ལྟ་སྟེ་དཔེར་ན་གཟུགས་ཀྱི་མཚན་ཉིད་ནི་གཟུགས་སུ་རུང་བའོ་ཞེས་བྱ་བ་ལ་སོགས་པའོ། 
།ཆོས་ཉིད་སྤྱོད་ཡུལ་ཁོ་ན་རིགས་ཀྱིས་བསྡུས་པ་དེ་ཉིད་[^2243K]ཇི་ལྟར་ཤེས་པའི་ཡུལ་དུ་འགྱུར་བ་སྟེ། 
རིགས་ཀྱིས་བསྡུས་པ་དེ་ཇི་ལྟར་ཤེས་པའི་ཡུལ་དུ་འགྱུར་བའོ། 
།འདི་ལྟ་སྟེ་དཔེར་ན་གཟུགས་གང་ཞེ་ན། 
མིང་དང་གཟུགས་རྣམས་ཞེས་བྱ་བ་ལ་སོགས་པའོ། 
།གོ་བར་བྱེད་པ་ནི་ཇི་ལྟར་ཤེས་པའི་ཡུལ་དེ་ཉིད་བརྗོད་པས་གཞན་ཁོང་དུ་ཆུད་པར་བྱེད་པ་སྟེ། 
གཞན་དག་བརྗོད་པས་ཁོང་དུ་ཆུད་པར་བྱའོ། 
།གོ་བར་བྱེད་པ་སྒོ་དུ་མ་ཉིད་ནི་བརྗོད་པས་གཞན་ཁོང་དུ་ཆུད་པ་དེ་ཉིད་ཀྱི་རྣམ་གྲངས་ཚད་མེད་པ་ཤེས་པ་ཉིད་དོ། 
།དེ་དག་ནི་རྣམ་པ་བཅུར་རྣམ་པར་གནས་ཏེ། 
རང་གི་མཚན་ཉིད་ཀྱི་དབང་དུ་བྱས་པ་དང་། 
སྤྱིའི་མཚན་ཉིད་དང་། 
ཚུལ་གྱི་མཚན་ཉིད་དང་། 
བསྟན་པའི་མཚན་ཉིད་དང་། 
ཤེས་པའི་མཚན་ཉིད་དང་། 
རྣམ་པར་བྱང་བའི་མཚན་ཉིད་རྣམ་པ་ལྔ་སྟེ། 
འདི་ལྟ་སྟེ་མངོན་པའི་ང་རྒྱལ་མེད་པའི་མཚན་ཉིད་དང་། 
ཐེག་པ་དམན་པ་དང་། 
གྱ་ནོམ་པའི་མཚན་ཉིད་དང་། 
བྱང་ཆུབ་སེམས་དཔའི་སའི་མཚན་ཉིད་དང་། 
དེ་བཞིན་གཤེགས་པའི་སའི་[^2244K]མཚན་ཉིད་དང་། 
དེའི་མཛད་པ་སྒྲུབ་པའི་མཚན་ཉིད་དོ། 
།དེ་ལ་[^2245K]རང་གི་མཚན་ཉིད་ནི་རྣམ་པ་བཞི་སྟེ། 
རིགས་ཀྱི་རང་གི་མཚན་ཉིད་དང་། 
སོ་སོའི་རང་གི་མཚན་ཉིད་དང་། 
སྒྲ་ཇི་བཞིན་དུ་མིང་དུ་བགྲངས་པའི་[^2246K]མཚན་ཉིད་དང་། 
མིང་དེའི་རབ་ཏུ་དབྱེ་བའི་རང་གི་མཚན་ཉིད་དེ་གང་གི་ཕྱིར། 
དེ་ཆོས་སོ་སོ་ཡང་དག་པར་རིག་པས་[^2247K]ཆོས་རྣམས་ཀྱི་རང་གི་མཚན་ཉིད་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་ཆོས་རྣམས་[^2248K]ཀྱི་རྣམ་པར་དབྱེ་བ་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་ཆོས་རྣམས་མ་འདྲེས་པར་བསྟན་པ་རབ་ཏུ་ཤེས་སོ། 
།སྤོབས་པ་སོ་སོ་ཡང་དག་པར་རིག་པས་ཆོས་རྣམས་ཀྱི་མཐུན་པའི་རྒྱུན་རྒྱུན་མི་འཆད་པ་[^2249K]རབ་ཏུ་ཤེས་སོ་ཞེས་གསུངས་པའོ། 
།དེ་ལ་མ་འདྲེས་པར་བསྟན་པ་ནི་སུ་མིང་གོ་བར་འགྱུར་བ་དེ་ལ་དེ་ཉིད་ཀྱིས་སྟོན་གྱི་གཞན་གྱིས་མ་ཡིན་པའོ། 
།མཐུན་པའི་རྒྱུན་རྒྱུན་མི་འཆད་པ་ཞེས་བྱ་བ་ནི་རྣམ་གྲངས་དག་གི་རྒྱུན་ཟད་མི་ཤེས་པ་སྟེ། 
རྣམ་གྲངས་མང་པོས་དོན་དེ་ཉིད་བསྟན་པར་བྱ་བའི་ཕྱིར་རོ། 
།དེ་ལ་སྤྱིའི་མཚན་ཉིད་ཀྱང་རྣམ་པ་བཞི་སྟེ། 
ཆོས་ཐམས་ཅད་ཀྱི་སྤྱིའི་མཚན་ཉིད་དང་། 
འདུས་བྱས་ཐམས་ཅད་ཀྱི་སྤྱིའི་མཚན་ཉིད་དང་། 
ཆོས་ཐམས་ཅད་ཀྱི་བཏགས་པའི་སྤྱིའི་མཚན་ཉིད་དང་། 
བཏགས་པའི་བཏགས་པ་[^2250K]སྤྱིའི་མཚན་ཉིད་དེ་གང་གི་ཕྱིར། 
གཞན་ཡང་ཆོས་སོ་སོ་ཡང་དག་པར་རིག་པས་ཆོས་རྣམས་ཀྱི་དངོས་པོ་མེད་པའི་ལུས་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་ཆོས་རྣམས་ཀྱི་འབྱུང་བ་དང་འཇིག་པ་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་ཆོས་ཐམས་ཅད་ཀྱི་བཏགས་པ་རྒྱུན་འཆད་པ་མེད་པར་ཆོས་སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་ཇི་ལྟར་བཏགས་པ་བཞིན་དུ་འཁྲུགས་པ་མེད་པར་མཐའ་ཡས་པས་ཆོས་སྟོན་ཏོ་ཞེས་གསུངས་པ་སྟེ། 
མི་རྟག་པ་ཉིད་ཀྱི་སྒོ་ནས་ཆོས་ལ་བདག་མེད་པ་ལ་འཇུག་པས་སྤྱིའི་མཚན་ཉིད་གཉིས་པས་ནི་སྔ་མ་ཤེས་པའི་ཡུལ་དུ་འགྱུར་རོ། 
།དེ་ལ་ཆོས་ཐམས་ཅད་ཀྱི་བཏགས་པ་རྒྱུན་འཆད་པ་མེད་པ་ཞེས་བྱ་བ་ནི་ཆོས་གཞན་གྱི་[^2251K]བཏགས་པའི་[^2252K]ཆོས་གཞན་ལ་མི་སྟོན་པའོ། 
།ཇི་ལྟར་བཏགས་པ་བཞིན་དུ་འཁྲུགས་པ་མེད་པ་ཞེས་བྱ་བ་ནི་རྣམ་གྲངས་གཞན་དག་གིས་སྔར་བཏགས་པ་དང་མི་འགལ་བའོ། 
།ཚུལ་གྱི་[^2253K]མཚན་ཉིད་ཀྱང་རྣམ་པ་བཞི་སྟེ། 
བྱུང་བའི་ཚུལ་གྱི་མཚན་ཉིད་དང་། 
བྱུང་བ་དང་མ་བྱུང་བའི་ཚུལ་གྱི་[^2254K]མཚན་ཉིད་དང་། 
བཏགས་པ་དང་རྫས་ཀྱི་ཚུལ་གྱི་མཚན་ཉིད་དང་། 
བརྗོད་པའི་དངོས་པོའི་ཚུལ་གྱི་[^2255K]མཚན་ཉིད་དེ། 
གང་གི་ཕྱིར་གཞན་ཡང་ཆོས་སོ་སོ་ཡང་དག་པར་རིག་པས་ད་ལྟར་[^2256K]བྱུང་བའི་ཆོས་རྣམས་ཀྱི་རྣམ་པར་དབྱེ་བ་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་འདས་པ་དང་། 
མ་འོངས་པའི་ཆོས་རྣམས་ཀྱི་[^2257K]རྣམ་པར་དབྱེ་བ་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་འདས་པ་དང་། 
མ་འོངས་པ་དང་ད་ལྟར་བྱུང་བ་མ་འདྲེས་བར་ཆོས་སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་དུས་རེ་རེ་ཞིང་ཆོས་སྣང་བ་མུ་མེད་པར་ཆོས་སྟོན་ཏོ་ཞེས་གསུངས་པ་སྟེ། 
འདས་པ་དང་མ་འོངས་པ་ནི་ད་ལྟར་བྱུང་བའི་རིགས་སུ་གཏོགས་པའི་ཕྱིར། 
རིགས་དེས་བསྡུས་པར་རིག་པར་བྱའོ། 
།འདས་པ་དང་མ་འོངས་པ་ལ་ལྟོས་ནས། 
ད་ལྟར་བྱུང་བ་ལ་ད་ལྟར་བྱུང་བ་ཉིད་དུ་ཤེས་ཏེ། 
དེ་ལྟར་དེ་ནི་ཤེས་པའི་ཡུལ་ཡིན་ནོ། 
།བརྗོད་པའི་དངོས་པོའི་ཚུལ་གྱི་[^2258K]མཚན་ཉིད་ནི་དུས་གསུམ་ལས་ལྷག་པ་མེད་པར་རིག་པར་བྱའོ། 
།ཆོས་ཀྱི་སྣང་བ་མུ་མེད་པ་ཞེས་བྱ་བ་ལ་སྣང་བ་ནི་རྣམ་གྲངས་སུ་རིག་པར་བྱའོ། 
།བསྟན་པའི་མཚན་ཉིད་ཀྱང་རྣམ་པ་བཞི་སྟེ། 
མདོ་ལ་སོགས་པ་བསྟན་པའི་མཚན་ཉིད་དང་། 
དེའི་རྣམ་པར་བཤད་པ་བསྟན་པའི་མཚན་ཉིད་དང་། 
རྗེས་སུ་མཐུན་པར་བསྟན་པའི་མཚན་ཉིད་དང་། 
།འཚམ་པར་[^2259K]བསྟན་པའི་མཚན་ཉིད་དེ། 
གང་གི་ཕྱིར་གཞན་ཡང་ཆོས་སོ་སོ་ཡང་དག་པར་རིག་པས་ཆོས་རབ་ཏུ་དབྱེ་བ་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་དོན་རབ་ཏུ་དབྱེ་བ་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་སྒྲ་བཞིན་དུ་བསྟན་པས་ཆོས་སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་བསམ་པ་ཇི་ལྟ་བ་བཞིན་དུ་ཤེས་པས་ཆོས་སྟོན་ཏོ་ཞེས་གསུངས་པའོ། 
།དེ་ལ་སྒྲ་བཞིན་དུ་བསྟན་པ་ནི་སྐད་ཇི་ལྟ་བ་བཞིན་དུ་བསྟན་པའོ། 
།བསམ་པ་ཇི་ལྟ་བ་བཞིན་དུ་ཤེས་པ་ནི་གང་གི་བསམ་པ་ཇི་ལྟ་བ་དང་། 
སུ་དཔེའི་རྣམ་གྲངས་ཇི་སྙེད་ཀྱིས་[^2260K]ཁོང་དུ་ཆུད་པར་འགྱུར་བའོ། 
།ཤེས་པའི་མཚན་ཉིད་ཀྱང་རྣམ་པ་བཞི་སྟེ། 
མངོན་སུམ་དུ་ཤེས་པ་དང་། 
ལྐོག་ཏུ་གྱུར་པ་ཤེས་པ་དང་། 
འཐོབ་པའི་ཐབས་ཤེས་པ་དང་། 
འཐོབ་པ་ཤེས་པ་སྟེ། 
གང་གི་ཕྱིར་གཞན་ཡང་ཆོས་སོ་སོ་ཡང་དག་པར་རིག་པས་ཆོས་ཤེས་པས་རྣམ་པར་དབྱེ་བ་མ་འདྲེས་པ་ལ་མཁས་པ་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་རྗེས་སུ་རྟོག་པའི་[^2261K]ཤེས་པས་དེ་བཞིན་དུ་རྣམ་པར་གཞག་པ་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་ཀུན་རྫོབ་ཤེས་པས་སྟོན་པས་སྟོན་ཏེ[^2262K]། 
སྤོབས་པ་སོ་སོ་ཡང་དག་པར་རིག་པས་དོན་རྣམ་པར་[^2263K]ཤེས་པ་ལ་མཁས་པས་ཆོས་སྟོན་ཏོ་ཞེས་གསུངས་པའོ། 
།དེ་ལ་ཆོས་ཤེས་པས་རྣམ་པར་དབྱེ་བ་མ་འདྲེས་པ་ལ་མཁས་པ་ནི་ཆོས་ཤེས་པས་བདེན་པ་རྣམ་པར་དབྱེ་བ་ཕྱིན་ཅི་མ་ལོག་པ་ལ་མཁས་པའོ། 
།རྗེས་སུ་རྟོག་པའི་[^2264K]ཤེས་པས་དེ་བཞིན་དུ་རྣམ་པར་གཞག་པ་ནི་རྗེས་སུ་རྟོག་པའི་ཤེས་པས་འདི་ཇི་ལྟ་བ་དེ་བཞིན་དུ་གཞན་ཡང་དེ་བཞིན་དུ་རྣམ་པར་འཇོག་པའོ། 
།སྤོབས་པ་སོ་སོ་ཡང་དག་པར་རིག་པས་དོན་དམ་པ་ཤེས་པ་ལ་མཁས་པ་ནི་རྣམ་གྲངས་མ་ནོར་བ་ལ་སྤོབས་པ་ཡིན་པར་རིག་པར་བྱའོ། 
།མངོན་པའི་ང་རྒྱལ་མེད་པའི་མཚན་ཉིད་ཀྱང་རྣམ་པ་བཞི་སྟེ། 
དོན་དམ་པའི་བདེན་པ་ལ་མངོན་པའི་ང་རྒྱལ་མེད་པ་དང་། 
ཀུན་རྫོབ་ཀྱི་བདེན་པ་ལ་མངོན་པའི་ང་རྒྱལ་མེད་པ་དང་། 
བསྟན་པ་སྙན་པ་[^2265K]ལ་མངོན་པའི་ང་རྒྱལ་མེད་པ་དང་། 
བསྟན་པ་བླ་ན་མེད་པ་ལ་མངོན་པའི་ང་རྒྱལ་མེད་པ་སྟེ། 
གང་གི་ཕྱིར་གཞན་ཡང་ཆོས་སོ་སོ་ཡང་དག་པར་རིག་པས་ཆོས་ཚུལ་གཅིག་པ་མི་འཁྲུགས་པ་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་ཕུང་པོ་དང་། 
ཁམས་དང་། 
སྐྱེ་མཆེད་དང་། 
བདེན་པ་དང་རྟེན་ཅིང་འབྲེལ་བར་འབྱུང་བ་ལ་མཁས་པ་ཁོང་དུ་ཆུད་པར་བྱ་བ་འཇུག་གོ། 
།ངེས་པའི་ཚིག་སོ་སོ་ཡང་དག་པར་རིག་པས་འགྲོ་བ་ཐམས་ཅད་སྨོན་པའི་སྒྲ་དབྱངས་ཤིན་ཏུ་སྙན་པའི་ཡི་གེ་རྣམས་ཀྱིས་སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་ཕྱི་ཕྱིར་ཞིང་སྣང་བ་མུ་མེད་པས་སྟོན་ཏོ་ཞེས་གསུངས་པའོ། 
།དེ་ལ་ཚུལ་གཅིག་པ་མི་འཁྲུགས་པ་ནི་བདག་ནི་བདག་མེད་པར་ཤེས་པར་བྱེད་དོ། 
།བདག་གི་[^2266K]བདག་མེད་པ་རྟོགས་པའོ་[^2267K]སྙམ་པ་ལ་སོགས་པས་ཆོས་ལ་བདག་མེད་པ་ལ་མི་འཁྲུགས་པའོ། 
།ཕུང་པོ་ལ་སོགས་པ་ལ་མཁས་པ་[^2268K]ནི་བདག་མེད་པར་རབ་ཏུ་རྟོགས་པར་འགྱུར་ཏེ། 
དེས་[^2269K]ན་དེ་ནི་ཤེས་པའི་ཡུལ་ཉིད་ཡིན་ནོ། 
།ཕུང་པོ་ལ་སོགས་པ་ལ་མཁས་པས་ནི། 
རིལ་པོ་གཅིག་པུའི་བདག་ཏུ་འཛིན་པ་དང་། 
མི་འདྲ་བ་ལ་རྒྱུར་འཛིན་པ་དང་། 
ཟ་བ་པོར་འཛིན་པ་དང་། 
བྱེད་པ་པོར་འཛིན་པའི་གཉེན་པོར་གོ་རིམས་བཞིན་དུ་རིག་པར་བྱའོ། 
།ཐེག་པ་དམན་པ་དང་། 
གྱ་ནོམ་པའི་མཚན་ཉིད་ཀྱང་རྣམ་པ་བཞི་སྟེ། 
དམིགས་པའི་མཚན་ཉིད་དང་། 
རིགས་ཀྱི་མཚན་ཉིད་དང་། 
རྣམ་པར་གྲོལ་བའི་མཚན་ཉིད་དང་། 
ཡིད་ལ་བྱེད་པའི་མཚན་ཉིད་དེ་གང་གི་ཕྱིར། 
གཞན་ཡང་ཆོས་སོ་སོ་ཡང་དག་པར་རིག་པས་ཐེག་པ་གཅིག་ལ་ཡང་དག་པར་གཞོལ་བ་ཐ་དད་པ་མེད་པར་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་ཐེག་པ་རབ་ཏུ་རྣམ་པར་ཕྱེ་བ་རྣམ་པ་ཐ་དད་པར་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་ཐེག་པ་ཐམས་ཅད་ཐ་མི་དད་པར་སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་ཐེག་པ་རེ་རེ་ལ་ཡང་ཆོས་ཀྱི་སྣང་བ་མུ་མེད་པར་[^2270K]སྟོན་ཏོ་ཞེས་གསུངས་པའོ། 
།དེ་ལ་ཡང་དག་པར་གཞོལ་བ་ཐ་དད་པ་མེད་པ་ནི་དམིགས་པ་ཐ་དད་པ་མེད་པ་ཉིད་དུ་རིག་པར་བྱའོ། 
།ཐེག་པ་ཐམས་ཅད་ཐ་མི་དད་པར་སྟོན་ཞེས་བྱ་བ་ནི་རྣམ་པར་གྲོལ་བ་ཐུན་མོང་བས་ཅི་ནས་སྐྲག་པར་མི་བྱེད་པའོ། 
།ཆོས་ཀྱི་སྣང་བ་མུ་མེད་པ་ཞེས་བྱ་བ་ལ་སྣང་བ་ནི་རྣམ་གྲངས་སུ་རིག་པར་བྱ་སྟེ། 
ཇི་ལྟ་བུས་གདུལ་བྱ་རྣམས་ལ་ཐེག་པ་སོ་སོ་རྣམ་པར་གྲོལ་བ་ཐོབ་པར་བྱེད་པའི་ཚུལ་བཞིན་ཡིད་ལ་བྱེད་པ་རྣམ་པ་དུ་མ་རབ་ཏུ་འབྱུང་ངོ་། 
།བྱང་ཆུབ་སེམས་དཔའི་སའི་མཚན་ཉིད་ཀྱང་རྣམ་པ་བཞི་སྟེ། 
མངོན་པར་རྫོགས་པར་རྟོགས་པའི་མཚན་ཉིད་དང་། 
བསྟན་པའི་མཚན་ཉིད་དང་། 
ཐབས་ཉེ་བར་སྒྲུབ་པའི་མཚན་ཉིད་དང་། 
སྒོ་དུ་མ་ལ་འཛུད་པའི་མཚན་ཉིད་དེ། 
གང་གི་ཕྱིར་གཞན་ཡང་ཆོས་སོ་སོ་ཡང་དག་པར་རིག་པས་བྱང་ཆུབ་སེམས་དཔའི་སྤྱོད་པ་དང་། 
ཡེ་ཤེས་ཀྱི་སྤྱོད་པ་དང་། 
ཆོས་ཀྱི་སྤྱོད་པ་ཐམས་ཅད་ཡེ་ཤེས་ཀྱིས་[^2271K]ཁོང་དུ་ཆུད་པར་བྱ་བ་ཐམས་ཅད་ལ་འཇུག་གོ། 
།དོན་སོ་སོ་ཡང་དག་པར་རིག་པས་ས་བཅུ་རྣམ་པར་དགོད་པ་དང་། 
བསྟན་པ་རབ་ཏུ་རྣམ་པར་དབྱེ་བ་ལ་འཇུག་གོ། 
།ངེས་པའི་ཚིག་སོ་སོ་ཡང་དག་པར་རིག་པས་ས་ཇི་ལྟ་བ་བཞིན་དུ་ལམ་ཉེ་བར་སྒྲུབ་པ་མ་འདྲེས་པར་[^2272K]སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་རེ་རེ་ལ་ཡང་རྣམ་པ་མུ་མེད་པར་སྟོན་ཏོ་ཞེས་གསུངས་པའོ། 
།དེ་ལ་བྱང་ཆུབ་སེམས་དཔའི་སྤྱོད་པ་[^2273K]ནི་ཡེ་ཤེས་དང་། 
ཆོས་ཀྱི་སྤྱོད་པ་གཉིས་ཀྱིས་སྟོན་ཏེ[^2274K]། 
དེ་ནི་ཡེ་ཤེས་དམིགས་པ་དང་བཅས་པ་སྨོས་པའི་ཕྱིར་རོ། 
།ས་བཅུ་རྣམ་པར་དགོད་པ་ནི་སེམས་ཀྱིས་སོ། 
།བསྟན་པ་ནི་ཚིག་གིས་ཡིན་པར་རིག་པར་བྱའོ། 
།ས་ཇི་ལྟ་བ་བཞིན་དུ་ལམ་ཉེ་བར་སྒྲུབ་པ་མ་འདྲེས་པར་སྟོན་ཏོ་ཞེས་བྱ་བ་ནི་གདམས་ངག་ཕྱིན་ཅི་མ་ལོག་པའོ། 
།དེ་བཞིན་གཤེགས་པའི་སའི་མཚན་ཉིད་ཀྱང་རྣམ་པ་བཞི་སྟེ། 
ཆོས་ཀྱི་སྐུའི་མཚན་ཉིད་དང་། 
གཟུགས་ཀྱི་སྐུའི་མཚན་ཉིད་དང་། 
མངོན་པར་རྫོགས་པར་ཐུགས་སུ་ཆུད་པའི་མཚན་ཉིད་དང་། 
བསྟན་པའི་མཚན་ཉིད་དེ་གང་གི་ཕྱིར། 
གཞན་ཡང་ཆོས་སོ་སོ་ཡང་དག་པར་རིག་པས་དེ་བཞིན་གཤེགས་པ་ཐམས་ཅད་མཚན་ཉིད་གཅིག་ཏུ་ཁོང་དུ་ཆུད་པར་བྱ་བ་ལ་འཇུག་གོ། 
།དོན་སོ་སོ་ཡང་དག་པར་རིག་པས་དུས་དང་། 
དངོས་པོ་དང་མཚན་རྣམ་པར་དབྱེ་བ་ཐ་དད་པ་ཁོང་དུ་ཆུད་པར་བྱ་བ་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་ཇི་ལྟར་མངོན་པར་རྫོགས་པར་ཐུགས་སུ་ཆུད་པ་བཞིན་དུ་རྣམ་པར་དབྱེ་བ་བསྟན་པས་སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་ཆོས་ཀྱི་ཚིག་རེ་རེ་ལ་ཡང་བསྐལ་པ་མཐའ་ཡས་པར་རྒྱུན་མི་འཆད་པར་སྟོན་ཏོ་ཞེས་གསུངས་པའོ། 
།དེ་ལ་དུས་ནི་བསྐལ་པ་གང་ལ་སངས་རྒྱས་གང་འབྱུང་བའོ། 
།དངོས་པོ་ནི་སངས་རྒྱས་ཀྱི་ཞིང་གང་ན་སྐུ་ཅི་འདྲ་བས་སོ། 
།མཚན་ནི་མིང་གང་[^2275K]གིས་གང་རྟོགས་པའོ། 
།ཇི་ལྟར་མངོན་པར་རྫོགས་པར་ཐུགས་སུ་ཆུད་པ་བཞིན་ཞེས་བྱ་བ་ནི་སངས་རྒྱས་བཅུའི་དབང་དུ་བྱས་ནས་གང་གིས་མངོན་པར་རྫོགས་པར་ཐུགས་སུ་ཆུད་པ་ཇི་ལྟ་བ་བཞིན་དུ་བསྟན་པར་བྱའོ། 
།མཛད་པའི་སྒྲུབ་པའི་མཚན་ཉིད་ཀྱང་རྣམ་པ་བཞི་སྟེ། 
མངོན་པར་རྫོགས་པར་རྟོགས་པའི་མཚན་ཉིད་དང་། 
རྣམ་པར་གཞག་པའི་མཚན་ཉིད་དང་། 
བསྟན་པའི་མཚན་ཉིད་དང་། 
དེ་མི་ཟད་པའི་མཚན་ཉིད་དེ་གང་གི་ཕྱིར། 
གཞན་ཡང་ཆོས་སོ་སོ་ཡང་དག་པར་རིག་པས་དེ་བཞིན་གཤེགས་པ་ཐམས་ཅད་ཀྱི་གསུང་དང་། 
སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་དང་། 
ཐུགས་རྗེ་ཆེན་པོ་དང་། 
སོ་སོ་ཡང་དག་པར་རིག་པས་སྦྱོར་བ་དང་། 
ཆོས་ཀྱི་འཁོར་ལོ་བསྐོར་བས་ཐམས་ཅད་མཁྱེན་པའི་ཡེ་ཤེས་ཁོང་དུ་ཆུད་པར་བྱ་བ་རབ་ཏུ་ཤེས་སོ། 
།དོན་སོ་སོ་ཡང་དག་པར་རིག་པས་སེམས་ཅན་གྱི་སྤྱོད་པ་བརྒྱད་ཁྲི་བཞི་སྟོང་དང་། 
བསམ་པ་ཇི་ལྟ་བ་དང་། 
དབང་པོ་ཇི་ལྟ་བ་དང་། 
མོས་པ་ཇི་ལྟ་བ་བཞིན་གྱི་དེ་བཞིན་གཤེགས་པའི་གསུང་རབ་ཏུ་ཤེས་སོ། 
།ངེས་པའི་ཚིག་སོ་སོ་ཡང་དག་པར་རིག་པས་སེམས་ཅན་ཐམས་ཅད་ཀྱི་སྤྱོད་པ་དང་། 
མ་འདྲེས་པའི་དེ་བཞིན་གཤེགས་པའི་གསུངས་[^2276K]རྗེས་སུ་བསྒྲགས་པས་[^2277K]སྟོན་ཏོ། 
།སྤོབས་པ་སོ་སོ་ཡང་དག་པར་རིག་པས་དེ་བཞིན་གཤེགས་པའི་ཡེ་ཤེས་ཀྱི་སྣང་བ་སྤྱོད་པའི་དཀྱིལ་འཁོར་ལ་མོས་པས་ཆོས་སྟོན་ཏོ་ཞེས་གསུངས་པའོ། 
།དེ་ལ་གསུང་ནི་ཚིག་གང་གིས་སྟོན་པའོ། 
།སྟོབས་ནི་གང་ཐོབ་པས་སོ། 
།མི་འཇིགས་པ་ནི་གང་གིས་མུ་སྟེགས་ཅན་རྣམས་ཟིལ་གྱིས་གནོན་པའོ། 
།སངས་རྒྱས་ཀྱི་ཆོས་ནི་སངས་རྒྱས་ཀྱི་ཆོས་མ་འདྲེས་པ་གང་དག་གིས་ཉན་ཐོས་དང་། 
རང་སངས་རྒྱས་རྣམས་ཟིལ་གྱིས་ནོན་པའོ། 
།ཐུགས་རྗེ་ཆེན་པོ་ནི་གང་གིས་ཤིན་ཏུ་སྟོན་པའོ། 
།སོ་སོ་ཡང་དག་པར་རིག་པས་སྦྱོར་བ་ནི་གང་ལ་བརྟེན་ནས་སྟོན་པའོ། 
།ཆོས་ཀྱི་འཁོར་ལོ་བསྐོར་བ་ནི་འཆད་པའོ། 
།དེ་དག་ཐམས་ཅད་ཀྱིས་ཐམས་ཅད་མཁྱེན་པའི་ཡེ་ཤེས་ཁོང་དུ་ཆུད་པར་བྱ་བ་རབ་ཏུ་ཤེས་སོ། 
།བསམ་པ་ཇི་ལྟ་བ་ཞེས་བྱ་བ་ནི་འདིར་ཁམས་འདི་ལྟ་བུར་ཡིན་པར་རིག་པར་བྱའོ། 
།དེ་བཞིན་གཤེགས་པའི་ཡེ་ཤེས་ཀྱི་སྣང་བ་སྤྱོད་པའི་དཀྱིལ་འཁོར་ནི་དེ་བཞིན་གཤེགས་པའི་ཆོས་ཀྱི་སྐུ་སྟེ། 
དེ་ནི་སེམས་ཅན་གྱི་དོན་སྤྱོད་པས་སྤྱོད་པའོ། 
།ཐ་མི་དད་པས་དཀྱིལ་འཁོར་རོ། 
།དེ་ལ་མོས་པས་བྱང་ཆུབ་སེམས་དཔའི་སྤོབས་པ་ཟད་མི་ཤེས་པའོ། 
།དེ་ལ་སྨྲ་བ་པོ་[^2278K]ཕུན་སུམ་ཚོགས་པ་ནི་རྣམ་པ་བཞིས་ཡོངས་སུ་བསྟན་ཏེ། 
གཟུངས་ཕུན་སུམ་ཚོགས་པ་དང་། 
རབ་ཏུ་སྟོན་པ་ཕུན་སུམ་ཚོགས་པ་དང་། 
དྲིས་པ་ལན་འདེབས་པ་ཕུན་སུམ་ཚོགས་པ་དང་། 
འཛིན་པ་ཕུན་སུམ་ཚོགས་པའོ། 
།དེ་ལ་གཟུངས་ཕུན་སུམ་ཚོགས་པ་ནི་གཟུངས་རྣམ་པ་བཅུ་སྟེ། 
དོན་གྱི་གཟུངས་ནི་གང་གི་ཕྱིར། 
ཀྱེ་རྒྱལ་བའི་སྲས་བྱང་ཆུབ་སེམས་དཔའ་སོ་སོ་ཡང་དག་པར་རིག་པའི་ཡེ་ཤེས་དེ་ལྟ་བུ་ལ་མཁས་པ་བྱང་ཆུབ་སེམས་དཔའི་ས་དགུ་པ་ཐོབ་པ། 
དེ་བཞིན་གཤེགས་པའི་ཆོས་ཀྱི་མཛོད་ཐོབ་པ། 
ཆོས་སྨྲ་བ་ཆེན་པོ་བྱེད་པ་ནི་དོན་དང་ལྡན་པའི་གཟུངས་ཐོབ་པ་ཡིན་ཏེ་ཞེས་གསུངས་པའོ། 
།ཚིག་གི་གཟུངས་ནི་གང་གི་ཕྱིར། 
ཆོས་དང་ལྡན་པའི་གཟུངས་ཞེས་གསུངས་པའོ། 
།མངོན་པར་ཤེས་པའི་གཟུངས་ནི་གང་གི་ཕྱིར། 
ཡེ་ཤེས་མངོན་པར་བསྒྲུབ་པ་དང་ལྡན་པའི་གཟུངས་ཞེས་གསུངས་པའོ། 
།འོད་ཟེར་རབ་ཏུ་གཏོང་བའི་གཟུངས་ནི་གང་གི་ཕྱིར། 
སྣང་བ་དང་ལྡན་པའི་གཟུངས་ཞེས་གསུངས་པའོ། 
།ཕས་ཀྱི་རྒོལ་བ་ཚར་གཅོད་པའི་གཟུངས་[^2279K]ནི་གང་གི་ཕྱིར། 
བློ་གྲོས་བཟང་པོ་དང་ལྡན་པའི་གཟུངས་ཞེས་གསུངས་པའོ། 
།དེ་བཞིན་གཤེགས་པ་ལ་མཆོད་པ་[^2280K]བྱ་བ་མི་འདོགས་པའི་སེམས་ཅན་ལ་ཕན་གདགས་པ་ཉེ་བར་སྒྲུབ་པའི་གཟུངས་ནི་གང་གི་ཕྱིར། 
ནོར་དང་ལྡན་པའི་གཟུངས་ཞེས་གསུངས་པའོ། 
།ཐེག་པ་ཆེན་པོ་ལ་ཞུམ་པའི་སེམས་ཅན་ཡང་དག་པར་གཟེངས་[^2281K]བསྟོད་པའི་གཟུངས་ནི་གང་གི་ཕྱིར། 
གཟི་བརྗིད་དང་ལྡན་པའི་གཟུངས་ཞེས་གསུངས་པའོ། 
།ཐོགས་པ་མེད་པ་[^2282K]སྤོབས་པའི་གཟུངས་ནི་གང་གི་ཕྱིར། 
ཆགས་པ་མེད་པའི་སྒོའི་གཟུངས་ཞེས་གསུངས་པའོ། 
།སྤོབས་པ་མི་ཟད་པའི་གཟུངས་ནི་གང་གི་ཕྱིར། 
མཐའ་ཡས་པ་དང་ལྡན་པའི་གཟུངས་ཞེས་གསུངས་པའོ། 
།དོན་སྣ་ཚོགས་ལ་སྤོབས་པའི་གཟུངས་ནི་གང་གི་ཕྱིར། 
དོན་སྣ་ཚོགས་ལ་སྤོབས་པའི་གཟུངས་ཐོབ་པ་ཡིན་ནོ་ཞེས་གསུངས་པའོ། 
།དེ་ལ་གཟུངས་ཀྱི་སྒོ་དེ་དག་ལ་སོགས་པ་གཟུངས་ཀྱི་སྒོ་གྲངས་མེད་པ་འབུམ་ཕྲག་བཅུ་ཚང་པ་ཐོབ་སྟེ། 
གཟུངས་ཀྱི་སྒོ་གྲངས་མེད་པ་འབུམ་ཕྲག་བཅུ་དང་ལྡན་པའི་སྒྲ་སྐད་ཀྱི་ཡན་ལག་ལ་མཁས་པས་དེ་སྙེད་དུ་ཚད་མེད་པ་དང་ལྡན་པའི་སྤོབས་པ་རྣམ་པར་ཕྱེ་བའི་སྒོས་ཆོས་སྟོན་ཏོ། 
།དེ་དེ་ལྟར་གཟུངས་ཀྱི་སྒོ་གྲངས་མེད་པ་འབུམ་ཕྲག་ཚད་མེད་པ་དག་གིས[^2283K]། 
སངས་རྒྱས་བཅོམ་ལྡན་འདས་དཔག་ཏུ་མེད་པ་དག་ལས་ཆོས་ཉན་ཅིང་། 
ཐོས་ནས་ཀྱང་བརྗེད་པར་མི་བྱེད་དེ། 
ཇི་སྐད་ཐོས་པ་ཡང་ཚད་[^2284K]མེད་པར་རྣམ་པར་ཕྱེ་ནས་སྟོན་ཏོ། 
།དེ་དེ་བཞིན་གཤེགས་པ་གཅིག་ལས་གཟུངས་ཀྱི་སྒོ་གྲངས་མེད་པ་འབུམ་ཕྲག་བཅུས་ཆོས་ཀུན་ཆུབ་པར་བྱེད་དེ། 
དེ་བཞིན་གཤེགས་པ་གཅིག་ལས་ཇི་ལྟ་བ་བཞིན་དུ་དེ་བཞིན་གཤེགས་པ་མཐའ་ཡས་པ་དག་ལས་ཀྱང་དེ་བཞིན་ནོ། 
།དེ་སྨོན་པ་ཙམ་གྱིས་ཡང་དག་པར་རྫོགས་པའི་སངས་རྒྱས་ལས་ཆོས་ཀྱི་སྒོ་སྣང་བ་ཆེས་མང་དུ་ཡང་དག་པར་འཛིན་གྱི། 
ཉན་ཐོས་ཤིན་ཏུ་མང་དུ་ཐོས་པ་དང་ལྡན་པ། 
ཐོས་པ་འཛིན་པའི་གཟུངས་ཐོབ་པས་ནི་བསྐལ་པ་འབུམ་དུ་གཟུང་བའི་[^2285K]བྱིན་གྱི་རླབས་[^2286K]ཀྱིས་དེ་ལྟར་མི་ཟིན་ཏོ་ཞེས་བྱ་བ་ནི་སྨྲ་བ་པོ་ཕུན་སུམ་ཚོགས་པའོ། 
།རབ་ཏུ་སྟོན་པ་ཕུན་སུམ་ཚོགས་པ་ནི་གང་གི་ཕྱིར། 
དེ་དེ་ལྟ་བུའི་གཟུངས་ཐོབ་ཅིང་སྤོབས་པ་ཐོབ་པས་ཆོས་ཀྱི་[^2287K]གཏམ་བྱ་བའི་ཕྱིར། 
འདུག་འདོད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་རྒྱས་པར་བཀང་སྟེ། 
ཆོས་ཀྱི་སྟན་ལ་[^2288K]འདུག་ཅིང་བསམ་པ་ཇི་ལྟ་བ་བཞིན་དུ་རྣམ་པར་ཕྱེ་སྟེ་སེམས་ཅན་རྣམས་ལ་ཆོས་སྟོན་ཏོ[^2289K]། 
།དེའི་ཆོས་ཀྱི་སྟན་ནི་དེ་བཞིན་གཤེགས་པ་དག་དང་། 
བྱང་ཆུབ་སེམས་དཔའ་དབང་བསྐུར་བའི་ས་ཐོབ་པ་རྣམས་མ་གཏོགས་པར་ཐམས་ཅད་ལས་འཕགས་པ་སྣང་བ་ཚད་མེད་པ་དང་ལྡན་པ་ཡིན་ནོ། 
།དེ་ཆོས་ཀྱི་སྟན་ལ་འདུག་[^2290K]ནས། 
འདོད་ན་སྒྲ་སྐད་གཅིག་གིས་འཁོར་ཐམས་ཅད་གོ་བར་བྱེད་དོ། 
།འདོད་ན་སྒྲ་ཐ་དད་པ་དང་། 
སྒྲ་སྐད་ཀྱི་ཡན་ལག་ཐ་དད་པ་རྣམ་པར་ཕྱེ་བ་རྣམས་[^2291K]ཀྱིས་གོ་བར་བྱེད་དོ། 
།འདོད་ན་འོད་ཟེར་གྱི་སྒོ་ཉེ་བར་སྒྲུབ་པ་ལས་ཆོས་ཀྱི་སྒོ་རྣམས་འབྱུང་བར་བྱེད་དོ། 
།འདོད་ན་སྤུའི་ཁུང་བུ་རྣམ་པར་དབྱེ་བ་ཐམས་ཅད་ནས་སྒྲ་སྐད་ཐམས་ཅད་འབྱུང་བར་བྱེད་དོ། 
།འདོད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་གཟུགས་སུ་སྣང་བ་ཇི་སྙེད་ཡོད་པའི་གཟུགས་སུ་སྣང་བ་དེ་དག་ཐམས་ཅད་ལས་[^2292K]ཆོས་ཀྱི་སྒྲ་འབྱུང་བར་བྱེད་དོ། 
།འདོད་ན་སྒྲ་སྐད་གཅིག་གིས་ཆོས་ཀྱི་དབྱིངས་ཐམས་ཅད་གོ་བར་བྱེད་དོ། 
།འདོད་ན་སྒྲ་སྐད་ཐམས་ཅད་ཀྱི་སྒྲར་བྱིན་གྱིས་བརླབ་པོ[^2293K]། 
།འདོད་ན་འཇིག་རྟེན་གྱི་ཁམས་ཐམས་ཅད་ན་ཡོད་པའི་གླུ་དང་། 
རོལ་མོའི་སྒྲ་དང་། 
སིལ་སྙན་གྱི་སྒྲ་ཐམས་ཅད་ལས་ཆོས་ཀྱི་སྒྲ་འབྱུང་བར་བྱེད་དོ། 
།འདོད་ན་ཡི་གེ་གཅིག་གི་སྒྲ་ལས་ཚིག་ཐམས་ཅད་རབ་ཏུ་ཕྱེ་བའི་སྒྲ་འབྱུང་བར་བྱེད་དོ། 
།འདོད་ན་འཇིག་རྟེན་གྱི་ཁམས་བརྗོད་དུ་མེད་པའི་ས་དང་། 
ཆུ་དང་། 
མེ་དང་། 
རླུང་གི་ཕུང་པོ་ཚད་མེད་པའི་རྡུལ་ཕྲ་རབ་ཀྱི་རྡུལ་ཕྲ་རབ་ཏུ་ཕྱེ་བའི་རྡུལ་རེ་རེ་ལས་ཆོས་ཀྱི་སྒོ་བརྗོད་དུ་མེད་པ་འབྱུང་བར་བྱེད་དོ་ཞེས་གསུངས་པའོ། 
།དྲིས་པའི་[^2294K]ལན་འདེབས་པ་ཕུན་སུམ་ཚོགས་པ་ནི་གང་གི་ཕྱིར། 
གལ་ཏེ་སྟོང་གི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་རྣམས་ལྷགས་ཏེ། 
དེ་ལ་སྐད་ཅིག་ཐང་ཅིག་ཡུད་ཙམ་ཅིག་ལ་དྲི་བ་ཡོངས་སུ་འདྲི་ཞིང་། 
དེ་དག་[^2295K]རེ་རེས་ཀྱང་སྒྲ་རྣམ་པ་ཐ་དད་པ་ཚད་མེད་པས་ཡོངས་སུ་དྲིས་ལ། 
གཅིག་གིས་གང་དྲིས་པ་དེ་གཉིས་པས་མ་ཡིན་ན་འང་། 
བྱང་ཆུབ་སེམས་དཔའ་དེས་སྐད་ཅིག་ཐང་ཅིག་ཡུད་ཙམ་ཅིག་ཉིད་ལ་ཐམས་ཅད་བཟུང་སྟེ། 
ཚིག་གཅིག་བརྗོད་པས་ཐམས་ཅད་གོ་བར་བྱེད་དོ། 
།གལ་ཏེ་སྟོང་གཉིས་སུ་དང་། 
སྟོང་གསུམ་དུ་གཏོགས་པ་[^2296K]ནས། 
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བརྗོད་དུ་མེད་པར་གཏོགས་པའི་སེམས་ཅན་རྣམས་ལྷགས་ཏེ་སྐད་ཅིག་ཐང་ཅིག་ཡུད་ཙམ་ཅིག་ལ་དྲི་བ་ཡོངས་སུ་འདྲི་ཞིང་། 
དེ་དག་རེ་རེས་[^2297K]ཀྱང་སྒྲ་རྣམ་པ་ཐ་དད་པ་ཚད་མེད་པས་ཡོངས་སུ་དྲིས་ལ། 
གཅིག་གིས་གང་དྲིས་པ་དེ་གཉིས་པས་མ་ཡིན་ནའང་། 
བྱང་ཆུབ་སེམས་དཔའ་དེས་སྐད་ཅིག་ཐང་ཅིག་ཡུད་ཙམ་ཅིག་ཉིད་[^2298K]ལ་ཐམས་ཅད་བཟུང་སྟེ། 
ཚིག་གཅིག་བརྗོད་པས་ཐམས་ཅད་གོ་བར་བྱེད་དོ། 
།ཆོས་ཀྱི་གཏམ་གྱི་ཕྱིར་འདུག་ནས་ཀྱང་དེ་བཞིན་གཤེགས་པའི་བྱིན་གྱི་རླབས་[^2299K]ལེན་ཅིང་སངས་རྒྱས་ཀྱི་མཛད་པ་མཐའ་དག་གིས་སེམས་ཅན་ཐམས་ཅད་ལ་ཉེ་བར་གནས་པ་ཡིན་ནོ་ཞེས་གསུངས་པའོ། 
།འཛིན་པ་ཕུན་སུམ་ཚོགས་པ་ནི་གང་གི་ཕྱིར། 
དེ་དེ་བས་ཀྱང་ཤས་ཆེར་ཡེ་ཤེས་ཀྱི་སྣང་བ་འདི་ལྟ་བུ་རབ་ཏུ་འཛིན་པར་རྩོམ་སྟེ། 
གལ་ཏེ་སྐྲའི་རྩེ་མོའི་གོ་གཅིག་ལ་འཇིག་རྟེན་གྱི་ཁམས་བརྗོད་དུ་མེད་པའི་རྡུལ་ཕྲ་རབ་ཀྱི་རྡུལ་ཇི་སྙེད་པ་དེ་སྙེད་ཀྱི་དེ་བཞིན་གཤེགས་པ་བཞུགས་ལ། 
དེ་སྙེད་དུ་ཚད་མེད་པའི་འཁོར་གྱི་དཀྱིལ་འཁོར་ན་ཆོས་སྟོན་ཅིང་། 
དེ་བཞིན་གཤེགས་པ་དེ་དག་རེ་རེས་ཀྱང་དེ་སྙེད་དུ་ཚད་མེད་པའི་སེམས་ཅན་རྣམས་ལ་ཆོས་ཐ་དད་པ་སྟོན་ལ། 
སེམས་ཅན་གྱི་བསམ་པའི་རྒྱུ་[^2300K]རེ་རེ་ལ་ཡང་དེ་སྙེད་དུ་ཚད་མེད་པའི་ཆོས་ཉེ་བར་སྒྲུབ་པ་ཉེ་བར་སྒྲུབ་སྟེ། 
དེ་བཞིན་གཤེགས་པ་གཅིག་གིས་ཇི་ལྟ་བ་བཞིན་དུ་དེ་བཞིན་གཤེགས་པ་ཐམས་ཅད་ཀྱང་དེ་བཞིན་ལ། 
སྐྲའི་རྩེ་མོའི་གོ་གཅིག་ལ་ཇི་ལྟ་བ་དེ་[^2301K]བཞིན་དུ་ཆོས་ཀྱི་དབྱིངས་ཐམས་ཅད་ན་ཡང་དེ་བཞིན་ལ། 
དེར་བདག་གིས་[^2302K]ཅི་ནས་ཀྱང་སྐད་ཅིག་ཐང་ཅིག་ཡུད་ཙམ་གཅིག་[^2303K]ལ་དེ་བཞིན་གཤེགས་པ་ཐམས་ཅད་ཀྱི་ཐད་ནས་སྐད་ཅིག་ལས་ཐ་མི་དད་པའི་ཆོས་ཀྱི་སྣང་བ་ནོད་པ་དེ་ལྟ་བུའི་དྲན་པ་རྒྱ་ཆེན་པོ་བསྒྲུབ་པར་[^2304K]བྱ་ཞིང་། 
ཇི་སྐད་བརྗོད་པའི་འཁོར་གྱི་དཀྱིལ་འཁོར་ཆོས་ཉན་པ་རིས་[^2305K]ཐ་དད་པ་རྣམས་ཀྱིས་ཡོངས་སུ་གང་བ། 
ཇི་སྙེད་པ་དེ་དག་ཏུ་ཡང་སྐད་ཅིག་ཐང་ཅིག་ཡུད་ཙམ་ཅིག་ལ། 
སེམས་ཅན་ཐམས་ཅད་ཡོངས་སུ་ཚིམ་པར་བྱེད་ན། 
འཇིག་རྟེན་གྱི་ཁམས་དེ་ཙམ་དག་གི་སེམས་ཅན་རྣམས་ལྟ་སྨོས་ཀྱང་ཅི་དགོས་པ་དེ་ལྟ་བུའི་ཤེས་རབ་ཀྱི་སྣང་བ་རྣམ་པར་ངེས་པའི་སྤོབས་པ་བདག་གིས་ཡོངས་སུ་སྦྱང་བར་བྱའོ་[^2306K]སྙམ་མོ་ཞེས་གསུངས་པའོ[^2307K]། 
།འདི་རྣམས་ནི་བརྡ་ཕྲད་པར་སླ་བས་རྣམ་པར་དབྱེ་བ་མ་བྱས་སོ། 
།ལྷག་མ་རྣམས་ནི་སྔ་མ་བཞིན་ནོ། 
།འཕགས་པ་ས་བཅུ་པ་[^2308K]ལས་ས་དགུ་པའི་རྣམ་པར་བཤད་པ་རྫོགས་སོ།། 
།།ས་དགུ་པ་ལ་ཞིང་ཡོངས་སུ་དག་པར་བྱ་བ་དང་། 
སེམས་ཅན་ཡོངས་སུ་སྨིན་པར་བྱ་[^2309K]ནས། 
ས་བཅུ་པ་ལ་ཤེས་བྱ་མངོན་པར་རྫོགས་པར་བྱང་ཆུབ་པར་བྱ་བ་སྒོམ་པ་ཡོངས་སུ་རྫོགས་པར་བྱེད་དེ། 
འདི་ནི་ཁྱད་པར་རོ། 
།དེ་ཡང་ཡོངས་སུ་སྦྱང་བ་བྱ་བའི་ས་ཡོངས་སུ་རྫོགས་པ་དང་། 
ཏིང་ངེ་འཛིན་ཡོངས་སུ་རྫོགས་པ་ཐོབ་པ་དང་། 
དབང་བསྐུར་བ་ཐོབ་པ་དང་། 
ཆེ་བ་ཉིད་མཐར་ཕྱིན་པར་སོང་བ་དང་། 
སའི་ངེས་པའི་ཚིག་དང་། 
མཐུ་བླ་ན་མེད་པ་དང་། 
བླ་ན་ཡོད་པ་དང་། 
སའི་དཔེ་དང་། 
སའི་ཕན་ཡོན་[^2310K]དང་། 
རྣམ་པ་བརྒྱད་ཀྱིས་རྣམ་པར་གཞག་པར་[^2311K]རིག་པར་བྱའོ། 
།དེ་ལ་ཡོངས་སུ་སྦྱང་བ་བྱས་པའི་ས་ཡོངས་སུ་རྫོགས་པ་ནི་ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ་ཉིད་ཀྱིས་ས་དགུ་པོ་རྣམས་ཡོངས་སུ་རྫོགས་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་བྱང་ཆུབ་སེམས་དཔའ་དེ། 
དེ་ལྟར་ས་དགུ་པའི་བར་དུ་ཤེས་བྱ་ཚད་མེད་པ་ལ་རྣམ་པར་བརྟགས་པའི་བློས་ཞེས་གསུངས་པའོ། 
།ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ་ཞེས་བྱ་བ་ལ་ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ་ཉིད་དེ་ཡང་རྣམ་པ་བདུན་གྱིས་[^2312K]རབ་ཏུ་ཕྱེ་བ་སྟེ། 
ཤིན་ཏུ་བསྒོམས་པ་[^2313K]ནི་ཚིག་གསུམ་གྱིས་རབ་ཏུ་ཕྱེ་བ་སྟེ། 
གང་གི་ཕྱིར་ཆོས་དཀར་པོ་ཤིན་ཏུ་ཡོངས་སུ་རྫོགས་པ། 
ཚོགས་བསགས་པར་བྱ་བ་མཐའ་ཡས་པ་ཤིན་ཏུ་བསགས་པ། 
བསོད་ནམས་དང་ཡེ་ཤེས་ཀྱི་ཚོགས་ཆེན་པོ་ཤིན་ཏུ་ཡོངས་སུ་བཟུང་བ་ཞེས་གསུངས་པ་སྟེ། 
ཚིག་འདི་དག་ནི་བཤད་པའི་མཚམས་སྦྱར་བ་ཡིན་པར་རིག་པར་བྱའོ། 
།བདག་དང་གཞན་གྱི་དོན་ལ་ཞུགས་པའི་ཕྱིར་ཁྱབ་པས་རབ་ཏུ་ཕྱེ་བ་ནི་གང་གི་ཕྱིར། 
སྙིང་རྗེ་ཆེན་པོས་ཤིན་ཏུ་རྒྱས་པ་ཐོབ་པ་ཞེས་གསུངས་པའོ། 
།སངས་རྒྱས་ཀྱི་ཞིང་ཡོངས་སུ་དག་པར་བྱེད་པས་རབ་ཏུ་ཕྱེ་བ་ནི་གང་གི་ཕྱིར། 
འཇིག་རྟེན་གྱི་ཁམས་རྣམ་པར་དབྱེ་བ་རྣམ་པ་ཐ་དད་པ་ལ་མཁས་པ་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པས་རབ་ཏུ་ཕྱེ་བ་ནི་གང་གི་ཕྱིར། 
སེམས་ཅན་གྱི་ཁམས་ཀྱི་རྒྱུ་བ་ཐིབས་པོ་ལ་ཞུགས་པ་ཞེས་གསུངས་པའོ། 
།ཤིན་ཏུ་རིག་པ་ནི་གང་གི་ཕྱིར། 
དེ་བཞིན་གཤེགས་པའི་སྤྱོད་ཡུལ་ལ་འཇུག་པས་མཐུན་པར་གྱུར་པའི་འདུ་ཤེས་ཡིད་ལ་བྱེད་པ་ཞེས་གསུངས་ཏེ། 
དེ་བཞིན་གཤེགས་པའི་སྤྱོད་ཡུལ་ནི་དེ་བཞིན་ཉིད་དོ། 
།ཆོག་པར་མི་འཛིན་པས་རབ་ཏུ་ཕྱེ་བ་ནི་གང་གི་ཕྱིར། 
སྟོབས་དང་། 
མི་འཇིགས་པ་དང་། 
སངས་རྒྱས་ཀྱི་ཆོས་མ་འདྲེས་པ་ལ་ལྷག་པར་དམིགས་པ་དང་ལྡན་པ་ཞེས་གསུངས་པའོ། 
།སའི་མཐར་ཐུག་པར་སོང་བས་རབ་ཏུ་ཕྱེ་བ་ནི་[^2314K]གང་གི་ཕྱིར། 
རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་ས་ལ་དབང་བསྐུར་བ་ཐོབ་པ་ཞེས་བྱའོ་ཞེས་གསུངས་པའོ། 
།དེ་ལྟར་ཡོངས་སུ་སྦྱང་བ་བྱ་བའི་ས་ཡོངས་སུ་རྫོགས་པས་ས་བཅུ་པ་རྣམ་པར་གཞག་པ་བསྟན་ནས། 
ཏིང་ངེ་འཛིན་ཡོངས་སུ་རྫོགས་པ་ཐོབ་པས་སྟོན་ཏོ། 
།དེ་ལ་ཏིང་ངེ་འཛིན་ཡོངས་སུ་རྫོགས་པ་ཐོབ་པ་ནི་ཏིང་ངེ་འཛིན་དྲི་མ་མེད་པ་འཁོར་དང་བཅས་པ་མངོན་དུ་གྱུར་པ་ཡིན་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་བྱང་ཆུབ་སེམས་དཔའི་ཡེ་ཤེས་དེ་ལྟ་བུ་དང་ལྡན་ཞིང་། 
དབང་བསྐུར་བའི་ས་ཐོབ་པ་དེ་ལ། 
བྱང་ཆུབ་སེམས་དཔའི་ཏིང་ངེ་འཛིན་དྲི་མ་མེད་པ་ཞེས་བྱ་བ་མངོན་དུ་འགྱུར་རོ་ཞེས་གསུངས་པ་སྟེ། 
ཉོན་མོངས་པ་རྒྱང་སྲིང་བར་བྱེད་པའི་དོན་གྱི་[^2315K]དྲི་མ་མེད་པའོ། 
།བསྒྲིབ་མི་དགོས་པར་མངོན་དུ་གྱུར་པས་མངོན་དུ་འགྱུར་བ་ཞེས་བྱའོ། 
།དེ་ཡང་ཏིང་ངེ་འཛིན་རྣམ་པ་དགུས་དྲི་མ་མེད་པ་ཉིད་རྣམ་པ་བརྒྱད་དུ་རིག་པར་བྱ་སྟེ། 
ལྡེམ་པོ་ངག་ལ་འཇུག་པ་དྲི་མ་མེད་པ་ཉིད་ནི་གང་གི་ཕྱིར། 
ཆོས་ཀྱི་དབྱིངས་རྣམ་པར་དབྱེ་བ་ལ་འཇུག་པ་ཞེས་བྱ་བ་ཞེས་གསུངས་པའོ། 
།ཉེ་བ་དྲི་མ་མེད་པ་ཉིད་ནི་གང་གི་ཕྱིར། 
བྱང་ཆུབ་ཀྱི་སྙིང་པོའི་རྒྱན་གྱི་ཚོགས་ཅན་ཞེས་བྱ་བ་ཞེས་གསུངས་པའོ། 
།འོད་ཟེར་རབ་ཏུ་གཏོང་བ་དྲི་མ་མེད་པ་ཉིད་ནི་གང་གི་ཕྱིར། 
འོད་ཟེར་རྣམ་པ་ཐམས་ཅད་ཀྱི་མེ་ཏོག་ཅེས་བྱ་བ་ཞེས་གསུངས་པའོ། 
།གཟུང་[^2316K]མེད་པ་ཉིད་ནི་གང་གི་ཕྱིར། 
རྒྱ་མཚོའི་སྙིང་པོ་ལྟ་བུ་ཅན་ཞེས་བྱ་བ་ཞེས་གསུངས་པའོ། 
།མངོན་པར་ཤེས་པ་མངོན་པར་བསྒྲུབ་པ་[^2317K]དྲི་མ་མེད་པ་ནི་གང་གི་ཕྱིར། 
རྒྱ་མཚོ་ལྟ་བུར་འབྱོར་པ་ཞེས་བྱ་བ་ཞེས་གསུངས་པའོ། 
།ཞིང་ཡོངས་སུ་དག་པར་བྱེད་པ་དྲི་མ་མེད་པ་ཉིད་ནི་མཐའ་ཡས་པ་དང་། 
དེ་ཁོ་ན་ལ་དམིགས་པའི་ཚིག་གཉིས་ཀྱིས་སྟོན་ཏེ། 
གང་གི་ཕྱིར་ན་མ་མཁའི་ཁམས་ལྟར་རྒྱས་པ་ཞེས་བྱ་བ་དང་། 
ཆོས་ཐམས་ཅད་ཀྱི་ངོ་བོ་ཉིད་རྣམ་པར་འབྱེད་པ་ཞེས་བྱ་བ་ཞེས་གསུངས་པའོ། 
།སེམས་ཅན་ཡོངས་སུ་སྨིན་པར་བྱེད་པས་དྲི་མ་མེད་པ་ཉིད་ནི་གང་གི་ཕྱིར། 
སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་རྗེས་སུ་རྟོགས་པ་ཞེས་བྱ་བ་ཞེས་གསུངས་པའོ། 
།ད་ལྟར་[^2318K]གྱི་སངས་རྒྱས་ཐམས་ཅད་གཞན་དང་། 
གཞན་མངོན་པར་རྫོགས་པར་བྱང་ཆུབ་པ་མངོན་དུ་[^2319K]གྱུར་པ་ཤེས་པས་མངོན་པར་རྫོགས་པར་རྟོགས་པ་དྲི་མ་མེད་པ་ནི་གང་གི་ཕྱིར། 
བྱང་ཆུབ་སེམས་དཔའི་ཏིང་ངེ་འཛིན་ད་ལྟར་བྱུང་བའི་སངས་རྒྱས་ཐམས་ཅད་མངོན་སུམ་དུ་བཞུགས་པ་མངོན་དུ་འགྱུར་ཏེ་ཞེས་གསུངས་པའོ། 
།དེ་དག་ལ་སོགས་པ་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་དེ་ལ་མངོན་དུ་འགྱུར་རོ། 
།དེ་ཏིང་ངེ་འཛིན་དེ་དག་ཐམས་ཅད་ལ་སྙོམས་པར་འཇུག་ཅིང་ལྡང་ངོ་། 
།ཏིང་ངེ་འཛིན་ལ་མཁས་པ་དང་ལྡན་པ་ཡང་ཡིན་ཏེ། 
ཏིང་ངེ་འཛིན་གྱི་བྱ་བ་ཇི་སྙེད་པ་དེ་དག་ཐམས་ཅད་ཀྱང་ཉམས་སུ་མྱོང་ངོ་། 
།དེ་ལ་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་ནི་སྙེད་པའི་[^2320K]ཐ་མ་ལ་བྱང་ཆུབ་སེམས་དཔའི་ཏིང་ངེ་འཛིན་ཐམས་ཅད་མཁྱེན་པའི་ཡེ་ཤེས་དང་ཁྱད་པར་དབང་བསྐུར་བ་དང་ལྡན་པ་ཞེས་བྱ་བ་མངོན་དུ་འགྱུར་ཏེ་ཞེས་བྱ་བ་ཐམས་ཅད་མཁྱེན་པའི་ཡེ་ཤེས་དང་ཁྱད་པར་མེད་པར་དབང་བསྐུར་བ་དང་ལྡན་པ་ཞེས་བྱ་བ་ནི་ཐམས་ཅད་མཁྱེན་པའི་ཡེ་ཤེས་དང་མཉམ་པ་ཉིད་དུ་དབང་བསྐུར་བ་དང་ལྡན་པ་སྟེ། 
ཏིང་ངེ་འཛིན་གྱི་བྱ་བ་ཇི་སྙེད་པ་ཉམས་སུ་མྱོང་བས་ཏིང་ངེ་འཛིན་ཡོངས་སུ་རྫོགས་པར་སྟོན་ཏོ། 
།དེ་ལྟར་ཏིང་ངེ་འཛིན་ཡོངས་སུ་རྫོགས་པ་ཐོབ་པས་ས་རྣམ་པར་གཞག་པ་བསྟན་ནས་དབང་བསྐུར་བ་ཐོབ་པས་སྟོན་ཏོ། 
།དེ་ལ་དབང་བསྐུར་བ་ཐོབ་པ་ནི་སྟན་གང་དང་། 
ལུས་ཀྱི་ཚད་ནི་ཇི་ཙམ་པ་དང་། 
འཁོར་གང་དང་། 
མཚན་མ་གང་བྱུང་བར་གྱུར་པ་དང་། 
གང་གིས་[^2321K]ཇི་ལྟར་དབང་བསྐུར་བ་དེ་སྟོན་པར་རིག་པར་བྱའོ། 
།དེ་ལ་སྟན་གྱི་མཚན་ཉིད་ནི་རྣམ་པ་བཅུ་སྟེ། 
ཚད་ཀྱི་མཚན་ཉིད་ནི་གང་གི་ཕྱིར། 
དེ་མངོན་དུ་གྱུར་མ་ཐག་ཏུ་སྟོང་གསུམ་འབུམ་ཕྲག་བཅུའི་གཏོས་དང་མཉམ་པའི་ཞེས་གསུངས་པའོ། 
།མཆོག་གི་རང་བཞིན་གྱི་བདག་པོ་དང་འབྲེལ་པའི་མཚན་ཉིད་ནི་གང་གི་ཕྱིར། 
རིན་པོ་ཆེ་ཆེན་པོའི་རྒྱལ་པོའི་པདྨ་འབྱུང་བར་འགྱུར་ཏེ་ཞེས་གསུངས་པའོ། 
།མཆོག་གི་རང་བཞིན་གྱི་ཁྱད་པར་གྱི་མཚན་ཉིད་ནི་གང་གི་ཕྱིར། 
རིན་པོ་ཆེའི་རྣམ་པ་ཐམས་ཅད་ཀྱིས་སྤྲས་པ་ཞེས་གསུངས་པའོ། 
།སའི་མཚན་ཉིད་ནི་གང་གི་ཕྱིར། 
འཇིག་རྟེན་གྱི་ཡུལ་ཐམས་ཅད་ལས་ཡང་དག་པར་འདས་པ་ཞེས་གསུངས་པའོ། 
།རྒྱུའི་མཚན་ཉིད་ནི་གང་གི་ཕྱིར། 
འཇིག་རྟེན་ལས་འདས་པའི་དགེ་བའི་རྩ་བ་ལས་བྱུང་བ་ཞེས་གསུངས་པའོ། 
།གྲུབ་པའི་མཚན་ཉིད་ནི་གང་གི་ཕྱིར། 
སྒྱུ་མའི་རང་བཞིན་གྱི་སྤྱོད་ཡུལ་དུ་ཡོངས་སུ་གྲུབ་པ་ཞེས་གསུངས་པའོ། 
།དོན་དམ་པའི་མཚན་ཉིད་ནི་གང་གི་ཕྱིར། 
ཆོས་ཀྱི་དབྱིངས་ལ་ཤིན་ཏུ་གནས་པར་སྣང་བ་ཞེས་གསུངས་པ་སྟེ། 
ཤིན་ཏུ་གནས་པ་ནི་ལེགས་པར་གནས་པའོ། 
།ལྷའི་དྲི་བསུང་ལས་ཡང་དག་པར་འདས་པས་ཡོན་ཏན་གྱི་མཚན་ཉིད་ནི་གང་གི་ཕྱིར། 
ལྷའི་ཡུལ་ལས་ཡང་དག་པར་འདས་པ་ཞེས་གསུངས་པའོ། 
།ཆུ་བ་དང་སྙིང་པོ་ལ་སོགས་པ་[^2322K]རང་བཞིན་གྱི་མཚན་ཉིད་ནི་གང་གི་ཕྱིར། 
ནོར་བུ་རིན་པོ་ཆེ་བཻ་ཌཱུརྱ་ཆེན་པོའི་ཆུ་བ་ཅན། 
ཙནྡན་གྱི་རྒྱལ་པོ་མཚུངས་པ་མེད་པའི་སྙིང་པོ་ཅན། 
རྡོ་རྗེའི་སྙིང་པོ་ཆེན་པོའི་ཟེ་བ་ཅན། 
འཛམ་བུའི་ཆུའི་[^2323K]གསེར་ལྟར་སྣང་བའི་ལོ་མ་ཅན། 
འོད་ཟེར་དཔག་ཏུ་མེད་པས་རྒྱས་པའི་ལུས་ཅན་ཞེས་གསུངས་པའོ། 
།རྒྱན་གྱི་མཚན་ཉིད་ནི་གང་གི་ཕྱིར། 
རིན་པོ་ཆེ་ཐམས་ཅད་ཀྱིས་[^2324K]ནང་རབ་ཏུ་སྤྲས་པ། 
རིན་པོ་ཆེའི་དྲ་བ་མུ་མེད་པས་ཀུན་ནས་ཡོག་པ། 
སྟོང་གསུམ་འབུམ་ཕྲག་བཅུ་[^2325K]ཚང་བའི་རྡུལ་ཕྲ་རབ་ཀྱི་རྡུལ་ཇི་སྙད་ཀྱི་པདྨའི་འཁོར་དང་ལྡན་པ་ཞེས་གསུངས་པའོ། 
།ལུས་ཀྱི་ཚད་ཅི་ཙམ་ལ་ཞེ་ན། 
སྟེན་གྱི་རྐྱེན་དུ་བབ་པའི་ལུས་ཀྱི་དབྱིབས་ལ་སྟེ། 
གང་གི་ཕྱིར་བྱང་ཆུབ་སེམས་དཔའ་དེའི་ལུས་ཀྱང་དེ་དང་འཚམ་ཞིང་། 
དེའི་རྐྱེན་དུ་བབ་པར་གནས་སོ། 
།ཐམས་ཅད་མཁྱེན་པའི་ཡེ་ཤེས་དང་ཁྱད་པར་མེད་པར་དབང་བསྐུར་བ་དང་ལྡན་པའི་ཏིང་ངེ་འཛིན་དེ་ཐོབ་མ་ཐག་དུ་རིན་པོ་ཆེ་ཆེན་པོའི་རྒྱལ་པོའི་པདྨའི་སྟན་དེ་ལ་འདུག་པར་ཀུན་དུ་སྣང་ངོ་ཞེས་གསུངས་པའོ། 
།འཁོར་གང་གི་ནང་དུ་ཞེ་ན། 
རིན་པོ་ཆེ་ཆེན་པོའི་རྒྱལ་པོའི་པདྨའི་སྟན་དེའི་འཁོར་གྱི་པདྨ་ལ་འདུག་པའི་བྱང་ཆུབ་སེམས་དཔའི་འཁོར་གྱི་ནང་དུ་སྟེ། 
གང་གི་ཕྱིར་བྱང་ཆུབ་སེམས་དཔའ་དེ་རིན་པོ་ཆེ་ཆེན་པོའི་རྒྱལ་པོའི་པདྨ་དེ་ལ་འདུག་མ་ཐག་ཏུ་དེ་ནས་རིན་པོ་ཆེ་ཆེན་པོའི་རྒྱལ་པོའི་པདྨའི་འཁོར་རིན་པོ་ཆེ་ཆེན་པོའི་པདྨ་ཇི་སྙེད་བྱུང་བ་དེ་སྙེད་ཀྱི་བྱང་ཆུབ་སེམས་དཔའ་དག་གིས་བྱང་ཆུབ་སེམས་དཔའ་དེ་བསྐོར་ནས་རིན་པོ་ཆེ་ཆེན་པོའི་ཀྱང་ཕན་འདོགས་པའི་ལས་ཅན་པདྨ་དེ་དག་[^2326K]ལ་འཁོད་པར་སྣང་སྟེ། 
བྱང་ཆུབ་སེམས་དཔའ་དེ་ཉིད་ལ་ལྟ་ཞིང་། 
དེ་དག་རེ་རེ་ཡང་ཏིང་ངེ་འཛིན་འབུམ་ཕྲག་བཅུ་བཅུ་ལ་སྙོམས་པར་འཇུག་གོ་ཞེས་གསུངས་པའོ། 
།མཚན་མ་གང་བྱུང་བར་གྱུར་ན་ཞེས་བྱ་བ་ནི་འོད་ཟེར་བྱུང་བ་སྟེ། 
དེ་དག་ཀྱང་ཕན་འདོགས་པའི་ལས་ཅན་དང་། 
སྦྲོན་པའི་[^2327K]ལས་ཅན་དང་། 
འགུགས་པའི་ལས་ཅན་ཏེ། 
ལས་གསུམ་དང་ལྡན་པར་རིག་པར་བྱ་སྟེ། 
གང་གི་ཕྱིར་བྱང་ཆུབ་སེམས་དཔའ་དེ་དང་བྱང་ཆུབ་སེམས་དཔའ་དེ་དག་གིས་མཉམ་པར་གཞག་མ་ཐག་ཏུ་འཇིག་རྟེན་གྱི་ཁམས་ཐམས་ཅད་མ་ལུས་པར་གཡོ་བར་འགྱུར་རོ། 
།ངན་སོང་ཐམས་ཅད་རྒྱུན་ཆད་པར་འགྱུར་རོ། 
།ཆོས་ཀྱི་དབྱིངས་ཐམས་ཅད་སྣང་བས་རྒྱས་པར་འགྱུར་རོ། 
།འཇིག་རྟེན་གྱི་ཁམས་ཐམས་ཅད་ཡོངས་སུ་དག་པར་འགྱུར་རོ། 
།སངས་རྒྱས་ཀྱི་ཞིང་ཐམས་ཅད་དུ་མིང་གི་སྒྲ་གྲག་པར་[^2328K]འགྱུར་རོ། 
།སྤྱོད་པ་མཐུན་པའི་བྱང་ཆུབ་སེམས་དཔའ་ཐམས་ཅད་འདུ་བར་འགྱུར་རོ། 
།འཇིག་རྟེན་གྱི་ཁམས་ཐམས་ཅད་ཀྱི་ལྷ་དང་། 
མིའི་རོལ་མོ་[^2329K]གླུ་དང་། 
རོལ་མོའི་སྒྲ་དང་། 
སིལ་སྙན་གྱི་སྒྲ་འབྱུང་བར་འགྱུར་རོ། 
།སེམས་ཅན་ཐམས་ཅད་ལ་བདེ་བ་སྐྱེ་བར་འགྱུར་རོ། 
།ཡང་དག་པར་རྫོགས་པའི་སངས་རྒྱས་ཐམས་ཅད་ལ་མཆོད་པ་དང་། 
རིམ་གྲོ་བྱ་བ་བསམ་གྱིས་མི་ཁྱབ་པ་བྱེད་པ་འབྱུང་བར་འགྱུར་རོ། 
།དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་གྱིས་ཀྱང་རྣམ་པར་རིག་པར་འགྱུར་རོ། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་འདི་ལྟར་བྱང་ཆུབ་སེམས་དཔའ་དེ་རིན་པོ་ཆེ་ཆེན་པོའི་རྒྱལ་པོའི་པདྨའི་གདན་དེ་ལ་འདུག་མ་ཐག་ཏུ་རྐང་པའི་འོག་གི་མཐིལ་གཉིས་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་[^2330K]སྟེ། 
བྱུང་ནས་ཀྱང་ཕྱོགས་བཅུའི་སེམས་ཅན་དམྱལ་བ་ཆེན་པོ་མནར་མེད་པ་ཡན་ཆད་སྣང་བར་བྱེད་དོ། 
།སེམས་ཅན་དམྱལ་བ་པའི་སེམས་ཅན་རྣམས་ཀྱི་སྡུག་བསྔལ་ཐམས་ཅད་ཀྱང་རྒྱུན་ཆད་པར་བྱེད་དོ། 
།པུས་མོ་གཉིས་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་[^2331K]སྟེ། 
བྱུང་ནས་ཀྱང་ཕྱོགས་བཅུའི་དུད་འགྲོའི་སྐྱེ་གནས་པའི་གནས་ཐམས་ཅད་སྣང་བར་བྱེད་དོ། 
།དུད་འགྲོའི་སྐྱེ་གནས་ཀྱི་སྡུག་བསྔལ་ཀྱང་རབ་ཏུ་ཞི་བར་བྱེད་དོ། 
།ལྟེ་བ་ཁུང་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་གཤིན་རྗེའི་འཇིག་རྟེན་གྱི་གནས་ཐམས་ཅད་སྣང་བར་བྱེད་དོ། 
།གཤིན་རྗེའི་འཇིག་རྟེན་པའི་སེམས་ཅན་རྣམས་ཀྱི་སྡུག་བསྔལ་ཐམས་ཅད་ཀྱང་རབ་ཏུ་ཞི་བར་བྱེད་དོ། 
།རྩིབ་ལོགས་གཡས་གཡོན་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་མིའི་གནས་རྣམས་སྣང་བར་བྱེད་དོ། 
།མིའི་སྡུག་བསྔལ་རྣམས་ཀྱང་རབ་ཏུ་ཞི་བར་བྱེད་དོ། 
།ལག་པའི་མཐིལ་གཉིས་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་ལྷ་དང་ལྷ་མ་ཡིན་གྱི་གནས་རྣམས་[^2332K]སྣང་བར་བྱེད་དོ། 
།ལྷ་དང་ལྷ་མ་ཡིན་གྱི་སྡུག་བསྔལ་རྣམས་ཀྱང་རབ་ཏུ་ཞི་བར་བྱེད་དོ། 
།ཕྲག་པ་གཉིས་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་ཉན་ཐོས་ཀྱི་ཐེག་པ་པ་རྣམས་ཀྱི་གནས་སྣང་བར་བྱེད་དོ། 
།ཆོས་སྣང་བའི་སྒོ་ཡང་ཉེ་བར་སྒྲུབ་བོ། 
།རྒྱབ་དང་མགུལ་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་རང་སངས་རྒྱས་ཀྱི་གནས་རྣམས་སྣང་བར་བྱེད་དོ། 
།ཞི་བའི་ཏིང་ངེ་འཛིན་གྱི་སྒོའི་ཚུལ་ཡང་ཉེ་བར་སྒྲུབ་བོ། 
།ཁའི་སྒོ་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་བྱང་ཆུབ་སེམས་དཔའ་སེམས་དང་པོ་བསྐྱེད་པ་ཡན་ཆད་ས་དགུ་པ་ཐོབ་པའི་བར་དག་སྣང་བར་བྱེད་དོ། 
།ཤེས་རབ་དང་ཐབས་ལ་མཁས་པའི་ཚུལ་ཡང་ཉེ་བར་སྒྲུབ་བོ། 
།སྨིན་མཚམས་ཀྱི་མཛོད་སྤུ་ནས་འོད་ཟེར་གྲངས་མེད་པ་འབུམ་ཕྲག་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུའི་བདུད་ཀྱི་གནས་ཐམས་ཅད་མོག་མོག་པོར་བྱས་ནས་དབང་བསྐུར་བ་ཐོབ་པའི་བྱང་ཆུབ་སེམས་དཔའ་རྣམས་སྣང་བར་བྱས་ཏེ། 
དེ་དག་གི་ལུས་རྣམས་སུ་ནུབ་པར་བྱེད་དོ། 
།སྟེང་གི་ཡན་ལག་གི་དམ་པ་མགོ་ལས་སྟོང་གསུམ་གྲངས་མེད་པ་འབུམ་ཕྲག་བཅུར་ཚང་བའི་རྡུལ་ཕྲ་རབ་ཀྱི་རྡུལ་ཇི་སྙེད་ཀྱི་འོད་ཟེར་འབྱུང་སྟེ། 
བྱུང་ནས་ཀྱང་ཕྱོགས་བཅུའི་དེ་བཞིན་གཤེགས་པའི་འཁོར་གྱི་དཀྱིལ་འཁོར་ཐམས་ཅད་སྣང་བར་བྱས་ཏེ། 
འཇིག་རྟེན་ལ་ལན་བཅུ་བསྐོར་བ་བྱས་ནས་སྟེང་གི་བར་སྣང་ལ་འདུག་སྟེ། 
འོད་ཟེར་གྱི་དྲ་བའི་དཀྱིལ་འཁོར་ཆེན་པོར་བྱས་ནས་དེ་བཞིན་གཤེགས་པ་ལ་མཆོད་པ་དང་རིམ་གྲོ་བྱ་བ་འོད་ཤིན་ཏུ་གསལ་བ་ཞེས་བྱ་བ་རབ་ཏུ་བྱེད་དེ། 
མཆོད་པ་དང་རིམ་གྲོ་བྱ་བ་དེ་ལ་སེམས་དང་པོ་བསྐྱེད་པ་ཡན་ཆད་ས་དགུ་པ་ཐོབ་པའི་བར་དག་གིས་དེ་བཞིན་གཤེགས་པ་ལ་མཆོད་པ་དང་རིམ་གྲོ་བྱས་པས་བརྒྱའི་ཆར་ཡང་ཉེ་བར་མི་འགྲོ། 
སྟོང་གི་ཆ་དང་། 
འབུམ་གྱི་ཆ་དང་། 
བྱེ་བའི་ཆ་དང་། 
བྱེ་བ་བརྒྱའི་ཆ་དང་། 
བྱེ་བ་སྟོང་གི་ཆ་དང་། 
བྱེ་བ་འབུམ་གྱི་ཆ་དང་། 
བྱེ་བ་ཁྲག་ཁྲིག་འབུམ་གྱི་ཆར་ཡང་ཉེ་བར་མི་འགྲོ་སྟེ། 
གྲངས་དང་། 
ཆ་དང་། 
བགྲང་བ་དང་། 
རྒྱུར་ཡང་ཉེ་བར་མི་འགྲོ་བ་ནས། 
དཔེའི་བར་དུ་ཡང་མི་བཟོད་དོ། 
།འོད་ཟེར་གྱི་དྲ་བའི་དཀྱིལ་འཁོར་ཆེན་པོ་དེ་ལས་ཕྱོགས་བཅུ་ནས་[^2333K]མེ་ཏོག་ཏུ་གདགས་པ་དང་། 
སྤོས་དང་། 
བདུག་པ་དང་། 
ཕྲེང་བ་དང་། 
བྱུག་པ་དང་། 
ཕྱེ་མ་དང་། 
གོས་དང་། 
གདུགས་དང་། 
རྒྱལ་མཚན་དང་། 
བ་དན་དང་། 
རིན་པོ་ཆེའི་རྒྱན་དང་། 
ནོར་བུ་རིན་པོ་ཆེར་གདགས་པ་ཇི་སྙེད་ཡོད་པ་དེ་དག་ཐམས་ཅད་པས་ལྷག་ཅིང་འཇིག་རྟེན་གྱི་ཡུལ་ཐམས་ཅད་ལས་ཤིན་ཏུ་འདས་པ། 
འཇིག་རྟེན་ལས་འདས་པའི་དགེ་བའི་རྩ་བའི་ཚོགས་ཀྱི་དབང་གིས་[^2334K]གྲུབ་པ། 
ཡོན་ཏན་གྱི་རྣམ་པ་ཐམས་ཅད་ཕུན་སུམ་ཚོགས་པ། 
སྤྲུལ་པའི་བྱིན་གྱི་རླབས་[^2335K]བསམ་གྱིས་མི་ཁྱབ་པས་བྱིན་གྱིས་བརླབས་པ། 
བཀོད་པ་སྣ་ཚོགས་ཀྱི་ནོར་བུ་རིན་པོ་ཆེ་ཆེན་པོ་དག་ཀྱང་དེ་བཞིན་གཤེགས་པ་རེ་རེའི་འཁོར་གྱི་དཀྱིལ་འཁོར་དུ་སྤྲིན་ཆེན་པོའི་ཆར་ལྟར་མངོན་པར་འབབ་བོ། 
།མཆོད་པ་དེ་དག་སེམས་ཅན་གང་དག་གིས་ཤེས་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་རོ་ཞེས་གསུངས་པ་ནི་འོད་ཟེར་དེ་དག་ཕན་འདོགས་པའི་ལས་ཅན་དུ་ཤེས་པར་བྱའོ། 
།མཆོད་པ་དེ་དག་[^2336K]སེམས་ཅན་གང་དག་གིས་ཤེས་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་རོ་ཞེས་བྱ་བ་ནི་དེ་དག་ངེས་པའི་ས་ལ་ངེས་པར་འགྱུར་རོ་ཞེས་བྱ་བའི་ཐ་ཚིག་གོ། 
།རྣམ་གྲངས་གཞན་དུ་ན་ངེས་པར་འགྱུར་བ་ནི། 
བྱ་བ་ལ་བག་ཡོད་པར་ལེགས་པར་སྡོམ་པ་ཅན་དུ་འགྱུར་རོ་ཞེས་བྱ་བའི་ཐ་ཚིག་གོ 
།མཆོད་པ་དང་རིམ་གྲོ་བྱ་བ་དེ་ལྟ་བུ་བྱས་ནས་ཀྱང་འོད་ཟེར་དེ་དག་གིས་དེ་བཞིན་གཤེགས་པའི་འཁོར་གྱི་དཀྱིལ་འཁོར་ཐམས་ཅད་སྣང་བར་བྱས་ཏེ། 
འཇིག་རྟེན་ལ་ལན་བཅུ་བསྐོར་བ་བྱས་ནས། 
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་ཞབས་ཀྱི་འོག་གི་མཐིལ་རྣམས་སུ་ནུབ་པར་འགྱུར་ཏེ། 
དེས་ན་དེ་བཞིན་གཤེགས་པ་དེ་དག་དང་། 
བྱང་ཆུབ་སེམས་དཔའ་དེ་དག་གིས། 
འཇིག་རྟེན་གྱི་ཁམས་རབ་འབྱམ་[^2337K]ཆེ་གེ་མོ་ཞིག་ན། 
བྱང་ཆུབ་སེམས་དཔའ་སྤྱོད་པ་དེ་ལྟ་བུ་དང་ལྡན་པ། 
དབང་བསྐུར་བའི་དུས་ལ་བབ་པར་ཐུགས་སུ་ཆུད་པར་འགྱུར་རོ་ཞེས་གསུངས་པ་ནི་སྤྲོན་པའི་[^2338K]ལས་ཅན་ནི། 
།ཀྱེ་རྒྱལ་བའི་སྲས་དེ་ལ་བྱང་ཆུབ་སེམས་དཔའི་ས་དགུ་པ་ལ་གནས་པའི་བྱང་ཆུབ་སེམས་དཔའ་དཔག་ཏུ་མེད་གྲངས་[^2339K]མེད་པ་དག་འཇིག་རྟེན་གྱི་ཁམས་རབ་འབྱམ་[^2340K]མཐའ་ཡས་པ་དག་ནས་དེར་ལྷགས་ནས། 
བྱང་ཆུབ་སེམས་དཔའ་དེ་ལ་ཀུན་ནས་བསྐོར་ཏེ། 
མཆོད་པ་ཆེན་པོ་བྱས་ནས་བྱང་ཆུབ་སེམས་དཔའ་དེ་ཉིད་ལྟ་ཞིང་། 
ཏིང་ངེ་འཛིན་འབུམ་ཕྲག་[^2341K]བཅུ་ལ་སྙོམས་པར་འཇུག་གོ། 
།བྱང་ཆུབ་སེམས་དཔའ་དབང་བསྐུར་བའི་ས་ཐོབ་པ་རྣམས་ཀྱི་དཔལ་[^2342K]བེའུ་དང་། 
རྡོ་རྗེ་དང་བཀྲ་ཤིས་ལས་བདུད་ཀྱི་དགྲ་ལས་རྣམ་པར་རྒྱལ་བ་ཞེས་བྱ་བའི་འོད་ཟེར་ཆེན་པོ་ཅིག་འོད་ཟེར་གྱི་འཁོར་གྲངས་མེད་པ་འབུམ་ཕྲག་བཅུ་བཅུ་འབྱུང་སྟེ། 
བྱུང་ནས་ཀྱང་ཕྱོགས་བཅུ་སྣང་བར་བྱས་ནས་ཆོ་འཕྲུལ་མུ་མེད་པ་ཡང་དག་པར་བསྟན་ཏོ[^2343K]། 
བྱང་ཆུབ་སེམས་དཔའ་དེའི་དཔལ་[^2344K]བེའུ་དང་། 
རྡོ་རྗེ་དང་བཀྲ་ཤིས་ལ་[^2345K]ནུབ་པར་འགྱུར་རོ། 
།འོད་ཟེར་དེ་དག་དེར་ནུབ་མ་ཐག་ཏུ་བྱང་ཆུབ་སེམས་དཔའ་དེའི་སྟོབས་དང་། 
མཐུ་ཡང་འབུམ་གྱུར་པས་ཀྱང་ལྷག་པར་མངོན་པར་འཕེལ་བར་སྣང་ངོ་ཞེས་གསུངས་པ་ནི་འགུགས་པའི་ལས་ཅན་ཏེ། 
དེ་ལྟ་བུ་ནི་མཚན་མ་གང་བྱུང་ནས་[^2346K]དབང་བསྐུར་་།། 
།།[^2347K]དཔལ་[^2348K]བེེའུ་དང་། 
རྡོ་རྗེ་དང་བཀྲ་ཤིས་ཞེས་བྱ་བའི་མཚན་ནི་བྱང་ཆུབ་སེམས་དཔའ་རྣམས་ཀྱི་སྙིང་ག་ན་ཡོད་པར་རིག་པར་བྱའོ། 
།གང་གིས་[^2349K]དབང་བསྐུར་ཞེ་ན། 
བྱང་ཆུབ་སེམས་དཔའ་དེ་དང་ཕན་ཚུན་ཡེ་ཤེས་མཉམ་པ་ཉིད་དུ་ཡང་དག་པར་ཡོངས་སུ་འཛིན་པ་དང་། 
དེ་བཞིན་གཤེགས་པ་རྣམས་ཀྱི་འོད་ཟེར་གྱིས་དབང་བསྐུར་ཏེ། 
གང་གི་ཕྱིར་ཀྱེ་རྒྱལ་བའི་སྲས་དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཛོད་སྤུ་དག་ནས། 
ཐམས་ཅད་མཁྱེན་པ་ཉིད་ནི་[^2350K]མངོན་པར་ཤེས་པ་དང་ལྡན་པ་ཞེས་བྱ་བའི་འོད་ཟེར་འཁོར་གྱི་འོད་ཟེར་གྲངས་མེད་པ་འབུམ་ཕྲག་བཅུ་བཅུ་འབྱུང་སྟེ། 
དེ་དག་གིས་ཕྱོགས་བཅུ་ཐམས་ཅད་ཀྱི་འཇིག་རྟེན་གྱི་ཁམས་ཐམས་ཅད་མ་ལུས་པར་སྣང་བར་བྱས་ནས། 
འཇིག་རྟེན་ལ་ལན་བཅུ་བསྐོར་བ་བྱས་ཏེ། 
དེ་བཞིན་གཤེགས་པའི་རྣམ་པར་འཕྲུལ་པ་ཆེན་པོ་རྣམས་བསྟན། 
བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་[^2351K]མང་པོ་བསྐུལ། 
སངས་རྒྱས་[^2352K]ཞིང་རབ་འབྱམ་[^2353K]ཐམས་ཅད་རྣམ་པ་དྲུག་ཏུ་བསྐྱོད་དེ། 
ངན་སོང་ཐམས་ཅད་འཆི་འཕོ་བ་[^2354K]དང་། 
འགྲོ་བར་སྐྱེ་བ་[^2355K]རབ་ཏུ་ཞི་བར་བྱས། 
བདུད་ཀྱི་གནས་ཐམས་ཅད་མོག་མོག་པོར་བྱས། 
དེ་བཞིན་གཤེགས་པ་ཐམས་ཅད་མངོན་པར་རྫོགས་པར་བྱང་ཆུབ་པས་རྣམ་པར་སངས་རྒྱས་པའི་སངས་རྒྱས་ཀྱི་གདན་ཀུན་དུ་བསྟན་ནས། 
སངས་རྒྱས་ཐམས་ཅད་ཀྱི་འཁོར་གྱི་དཀྱིལ་འཁོར་བཀོད་པའི་མཐུ་རབ་ཏུ་བསྟན་ཏེ། 
འཇིག་རྟེན་གྱི་ཁམས་ཆོས་ཀྱི་དབྱིངས་ཀྱི་ས་ཀླས་པ། 
ནམ་མཁའི་ཁམས་ཀྱི་མཐས་གཏུགས་པ་ཐམས་ཅད་སྣང་བར་བྱས་ནས་ཕྱིར་ལོག་སྟེ། 
བྱང་[^2356K]སེམས་དཔའི་འཁོར་གྱི་དཀྱིལ་འཁོར་ཐམས་ཅད་ཀྱི་སྟེང་ནས་བསྐོར་བ་བྱས་ནས་བཀོད་པ་ཆེན་པོ་བསྟན་ཏེ། 
འོད་ཟེར་དེ་དག་ཀྱང་བྱང་ཆུབ་སེམས་དཔའ་དེའི་ཡན་ལག་གི་དམ་པ་མགོར་ནུབ་པར་འགྱུར་རོ། 
།དེའི་འཁོར་གྱི་འོད་ཟེར་རྣམས་ནི་དེ་ལྟར་བྱང་ཆུབ་སེམས་དཔའ་རྣམས་ཀྱི་མགོར་ནུབ་པར་འགྱུར་ཏེ། 
འོད་ཟེར་དེ་དག་གིས་ཕོག་མ་ཐག་ཏུ་བྱང་ཆུབ་སེམས་དཔའ་དེ་དག་གིས་སྔོན་མ་ཐོབ་པའི་ཏིང་ངེ་འཛིན་སྟོང་ཕྲག་བཅུ་ཐོབ་བོ། 
།འོད་ཟེར་དེ་དག་ཀྱང་དུས་གཅིག་[^2357K]ཏུ་བྱང་ཆུབ་སེམས་དཔའ་དེའི་ཡན་ལག་གི་མགོ་ལ་འབབ་པར་འགྱུར་ཏེ། 
བྱང་ཆུབ་སེམས་དཔའ་དེ་ཡང་དག་པར་རྫོགས་པའི་སངས་རྒྱས་ཀྱི་ཡུལ་ལ་མངོན་པར་དབང་བསྐུར་བ་ཞེས་བྱའོ། 
།སྟོབས་བཅུ་ཡོངས་སུ་རྫོགས་ནས་ནི་ཡང་དག་པར་རྫོགས་པའི་སངས་རྒྱས་ཀྱི་གྲངས་སུ་འགྲོའོ་ཞེས་གསུངས་པའོ། 
།དེ་ཇི་ལྟར་དབང་བསྐུར་ཞེ་ན། 
འཁོར་ལོས་སྒྱུར་བའི་རྒྱལ་པོའི་བུ་ཐུ་བོ་ལྟ་བུར་ཏེ[^2358K]། 
གང་གི་ཕྱིར་ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་འཁོར་ལོས་སྒྱུར་བའི་རྒྱལ་པོའི་བུ་ཐུ་བོ་ཆེ་གཞོན་ནུ་བཙུན་མོ་དམ་པ་ལ་བཙས་པ[^2359K]། 
རྒྱལ་པོའི་མཚན་དང་ལྡན་པར་གྱུར་པ་དེ་ལ་[^2360K]འཁོར་ལོས་སྒྱུར་བའི་རྒྱལ་པོས་ལྷའི་གླང་པོ་རིན་པོ་ཆེ་ལ་གསེར་གྱི་ཁྲི་བཟང་པོའི་སྟེང་དུ་བཞག་སྟེ། 
སྟེང་ནས་བླ་རེ་བྲེས་ཤིང་གདུགས་དང་རྒྱལ་མཚན་དང་རོལ་མོའི་བཀོད་པ་རྒྱ་ཆེན་པོ་བྱས་ཏེ། 
རྒྱ་མཚོ་ཆེན་པོ་བཞི་ལས་ཆུ་བླངས་པ་དེ་གསེར་གྱི་བུམ་པས་བཅུས་ཏེ། 
ཆུ་དེས་གཞོན་ནུའི་སྤྱི་བོ་ནས་དབང་བསྐུར་ན་དེ་དབང་བསྐུར་མ་ཐག་ཏུ་རྒྱལ་པོ་[^2361K]རྒྱལ་རིགས་སྤྱི་བོ་ནས་དབང་བསྐུར་བ་ཞེས་བྱ་བའི་གྲངས་སུ་འགྲོ་སྟེ། 
དགེ་བཅུའི་ལས་ཀྱི་ལམ་ཡོངས་སུ་རྫོགས་ནས་ནི་འཁོར་ལོས་སྒྱུར་བ་ཞེས་བྱ་བའི་མིང་འཐོབ་བོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའ་ཡང་སངས་རྒྱས་བཅོམ་ལྡན་འདས་དེ་དག་གིས་དབང་བསྐུར་མ་ཐག་ཏུ་ཡེ་ཤེས་ཀྱི་དབང་བསྐུར་བས་དབང་བསྐུར་བ་ཞེས་བྱ་སྟེ། 
སྟོབས་བཅུ་ཡོངས་སུ་རྫོགས་ནས་ནི་ཡང་དག་པར་རྫོགས་པའི་སངས་རྒྱས་ཀྱི་གྲངས་སུ་འགྲོའོ། 
།ཀྱེ་རྒྱལ་བའི་སྲས་འདི་ནི་གང་གི་དོན་དུ་བྱང་ཆུབ་སེམས་དཔའ་བྱེ་བ་འབུམ་ཕྲག་དུ་མ་རྩོམ་པའི་བྱང་ཆུབ་སེམས་དཔའི་ཡེ་ཤེས་ཆེན་པོར་དབང་བསྐུར་བ་ཞེས་གསུངས་པའོ། 
།དབང་བསྐུར་བ་དང་དུས་མཉམ་དུ་ས་འདི་ལ་རབ་ཏུ་གནས་པ་ཡིན་ཏེ། 
གང་གི་ཕྱིར་དེ་ལྟར་དབང་བསྐུར་ཞིང་ཡོན་ཏན་དང་། 
ཡེ་ཤེས་ཚད་མེད་པ་རྣམ་པར་འཕེལ་བ་དེ་ནི་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པ་ཞེས་བྱའོ་ཞེས་གསུངས་པའོ།། 
།།དེ་ལྟར་དབང་བསྐུར་བ་ཐོབ་པས་ས་རྣམ་པར་གཞག་པ་བསྟན་ནས། 
ཆེ་བ་ཉིད་ཀྱི་བྱེ་བྲག་རྣམ་པ་ལྔས་ཆེ་བ་ཉིད་མཐར་ཕྱིན་པ་དང་ལྡན་པ་སྟོན་ཏེ། 
ཆེ་བ་ཉིད་རྣམ་པ་ལྔ་ནི་ཤེས་པའི་ཆེ་བ་ཉིད་དང་། 
རྣམ་པར་ཐར་པའི་ཆེ་བ་ཉིད་དང་། 
ཏིང་ངེ་འཛིན་གྱི་ཆེ་བ་ཉིད་དང་། 
གཟུངས་ཀྱི་ཆེ་བ་ཉིད་དང་། 
མངོན་པར་ཤེས་པའི་ཆེ་བ་ཉིད་དོ། 
།དེ་དག་ནི་དོན་རྣམ་པ་ལྔ་དང་འབྲེལ་བར་རིག་པར་བྱ་སྟེ། 
ཤེས་བྱའི་དེ་ཁོ་ན་མངོན་པར་རྫོགས་པར་བྱང་ཆུབ་པའི་དོན་དང་འབྲེལ་བ་དང་། 
སེམས་ལ་དབང་བའི་དོན་དང་འབྲེལ་པ་དང་། 
དོན་ཐམས་ཅད་འགྲུབ་པ་སེམས་བསྐྱེད་པ་[^2362K]ཙམ་ལ་རག་[^2363K]ལས་པའི་དོན་དང་འབྲེལ་པ་དང་། 
འཁོར་བ་ཇི་སྲིད་པར་སེམས་ཅན་གྱི་དོན་བྱ་བའི་རྗེས་[^2364K]འཇུག་པ་དང་འབྲེལ་པ་དང་། 
སེམས་ཅན་ཡོངས་སུ་སྨིན་པར་བྱེད་པའི་ནུས་པ་དང་འབྲེལ་པའོ། 
།ཤེས་པའི་ཆེ་བ་ཉིད་ཀྱང་རྣམ་པ་བདུན་དུ་རིག་པར་བྱ་སྟེ། 
ཡང་དག་པར་འགྲུབ་པ་ཤེས་པའི་ཆེ་བ་ཉིད་[^2365K]དང་། 
སྤྲུལ་པ་ཤེས་པའི་ཆེ་བ་ཉིད་དང་། 
བྱིན་གྱིས་བརླབས་པ་ཤེས་པའི་ཆེ་བ་[^2366K]ཉིད་དང་། 
ཆ་ཕྲ་བ་འཇུག་པ་ཤེས་པའི་ཆེ་བ་ཉིད་དང་། 
གསང་བའི་གནས་ཤེས་པའི་ཆེ་བ་ཉིད་དང་། 
སྐལ་བ་[^2367K]ལ་འཇུག་པ་ཤེས་པའི་ཆེ་བ་ཉིད་དང་། 
ལམ་ལ་འཇུག་པ་ཤེས་པའི་[^2368K]ཆེ་བ་ཉིད་དོ། 
།[^2369K]དེ་ལ་དང་པོ་ནི་ཐམས་ཅད་མཁྱེན་པ་ཉིད་ལ་ཐེ་ཚོམ་ཟ་བ་གཅོད་ནུས་པའི་དབང་དུ་བྱས་པའོ། 
།གཉིས་པ་ནི་དེ་ལ་གནས་པས་མངོན་པར་སྒྲུབ་ནུས་པའི་དབང་དུ་བྱས་པའོ། 
།གསུམ་པ་ནི་དེ་ཉིད་དེ་ལྟ་[^2370K]དེ་ལྟར་བྱེད་ནུས་པའི་དབང་དུ་བྱས་པའོ། 
།བཞི་པ་ནི་སྤྲུལ་པ་དང་བྱིན་གྱི་རླབས་[^2371K]དེ་གཉི་ག་ལ་གཉིས་སུ་མེད་པའི་ཡེ་ཤེས་ཀུན་དུ་འབྱུང་བའི་དབང་དུ་བྱས་པའོ། 
།ལྔ་པ་ནི་སེམས་ཅན་ཡོངས་སུ་མ་སྨིན་པར་སྐྲག་པ་བསལ་བའི་དབང་དུ་བྱས་པའོ། 
།དྲུག་པ་ནི་ཚེའི་འདུ་བྱེད་བྱིན་གྱིས་བརླབས་པ་དང་། 
གཏང་བ་ལ་དབང་བའི་དབང་དུ་བྱས་པའོ། 
།བདུན་པ་ནི་གཉེན་པོ་བསྟན་པའི་དབང་དུ་བྱས་པའོ། 
།དེ་ལ་[^2372K]ཡང་དག་པར་འགྲུབ་པ་ཤེས་པ་ནི་རྟེན་ཅིང་འབྲེལ་པར་འབྱུང་བའི་ཤེས་པ་ཡིན་པར་རིག་པར་བྱ་སྟེ། 
དེ་ཡང་སྲིད་པའི་ཡན་ལག་གང་དག་བྱུང་བས་[^2373K]ཀུན་ནས་ཉོན་མོངས་པར་འགྱུར་ཞིང་། 
འགག་པས་[^2374K]རྣམ་པར་བྱང་བར་འགྱུར་བ་དང་། 
ཁམས་གསུམ་གང་དུ་བ་དང་། 
སེམས་ཅན་གང་དག་དང་། 
སེམས་གང་ཀུན་ནས་ཉོན་མོངས་ཤིང་རྣམ་པར་བྱང་བ་དང་། 
འདུས་བྱས་དང་། 
འདུས་མ་བྱས་ཀྱི་ཆོས་གང་དག་[^2375K]མི་ཤེས་པ་དང་། 
ཤེས་པས་[^2376K]དང་། 
ནམ་མཁའ་དང་འདྲ་བའི་ཡུལ་ཇི་ཙམ་པ་དང་། 
དམ་པ་དང་དམ་པ་མ་ཡིན་པའི་ཆོས་བསྟན་པ་གང་གིས་དང་། 
མྱ་ངན་ལས་འདས་པ་གང་མ་ཐོབ་པ་དང་། 
ཐོབ་པ་དང་ལྟ་བའི་ཉེས་པ་གང་གིས་མུ་སྟེགས་ཅན་རྣམས་ཀྱིས་[^2377K]དེ་མི་ཐོབ་པ་དང་། 
སྣོད་ཀྱི་འཇིག་རྟེན་གྱི་འབྱུང་བ་དང་། 
ལྡོག་པ་གང་དག་དང་། 
ཐེག་པ་གསུམ་ཡང་དག་པར་འགྲུབ་པ་གང་ཡིན་པ་དེའི་རབ་ཏུ་དབྱེ་བས་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་[^2378K]དེ་ནི་ཆོས་ཀྱི་ཁམས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། 
འདོད་པའི་ཁམས་ཡང་དག་པར་འགྲུབ་པ་དང་། 
གཟུགས་ཀྱི་ཁམས་ཡང་དག་པར་འགྲུབ་པ་དང་། 
གཟུགས་མེད་པའི་ཁམས་ཡང་དག་པར་འགྲུབ་པ་དང་། 
སེམས་ཅན་གྱི་ཁམས་ཡང་དག་པར་འགྲུབ་པ་དང་། 
རྣམ་པར་ཤེས་པའི་ཁམས་ཡང་དག་པར་འགྲུབ་པ་དང་། 
འདུས་བྱས་དང་འདུས་མ་བྱས་ཀྱི་ཁམས་ཡང་དག་པར་འགྲུབ་པ་དང་། 
ནམ་མཁའི་ཁམས་ཡང་དག་པར་འགྲུབ་པ་དང་། 
ཡང་དག་པ་དང་ཡང་དག་པ་མ་ཡིན་པ་བསྟན་པའི་ཁམས་ཡང་དག་པར་འགྲུབ་པ་དང་། 
མྱ་ངན་ལས་འདས་པའི་ཁམས་ཡང་དག་པར་འགྲུབ་པ་དང་། 
ལྟ་བར་གྱུར་པའི་ཉོན་མོངས་པ་ཡང་དག་པར་འགྲུབ་པ་ཡང་[^2379K]ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།འཇིག་རྟེན་གྱི་ཁམས་འཇིག་པ་དང་། 
འཆགས་པ་ཡང་དག་པར་འགྲུབ་པ་དང་། 
ཉན་ཐོས་ཀྱི་སྤྱོད་པ་ཡང་དག་པར་འགྲུབ་པ་དང་། 
རང་སངས་རྒྱས་ཀྱི་སྤྱོད་པ་ཡང་དག་པར་འགྲུབ་པ་དང་། 
བྱང་ཆུབ་སེམས་དཔའི་སྤྱོད་པ་ཡང་དག་པར་འགྲུབ་པ་དང་། 
དེ་བཞིན་གཤེགས་པའི་སྟོབས་དང་། 
མི་འཇིགས་པ་དང་། 
རང་སངས་རྒྱས་ཀྱི་ཆོས་དང་། 
གཟུགས་ཀྱི་སྐུ་དང་། 
ཆོས་ཀྱི་སྐུ་ཡང་དག་པར་འགྲུབ་པ་དང་། 
རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཡང་དག་པར་འགྲུབ་པ་དང་། 
མངོན་པར་རྫོགས་པར་འཚང་རྒྱ་བ་དང་། 
ཆོས་ཀྱི་འཁོར་ལོ་བསྐོར་བ་དང་། 
མྱ་ངན་ལས་འདས་པ་ཀུན་དུ་བསྟན་པ་ཡང་དག་པར་འགྲུབ་པ་དང་། 
མདོར་ན་ཆོས་ཐམས་ཅད་ལ་འཇུག་ཅིང་། 
རྣམ་པར་དབྱེ་བས་བརྟག་པ་ཡང་དག་པར་འགྲུབ་པ་ཡང་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལ་སྤྲུལ་པ་ཤེས་པ་ནི་སེམས་ཅན་དུ་སྤྲུལ་པ་ལ་སོགས་པའི་བྱེ་བྲག་གིས་རིག་པར་བྱ་སྟེ། 
གང་གི་ཕྱིར་དེ་ཡེ་ཤེས་དེ་ལྟ་བུ་དང་ལྡན་པའི་བློས་གོང་དུ་སེམས་ཅན་སྤྲུལ་པའི་ལས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། 
ཉོན་མོངས་པས་བྱས་པའི་སྤྲུལ་པ་དང་། 
ལྟ་བར་གྱུར་པའི་སྤྲུལ་པ་དང་། 
འཇིག་རྟེན་གྱི་ཁམས་སུ་སྤྲུལ་པ་དང་། 
ཆོས་ཀྱི་དབྱིངས་སུ་སྤྲུལ་པ་དང་། 
ཉན་ཐོས་སུ་སྤྲུལ་པ་དང་། 
རང་སངས་རྒྱས་སུ་སྤྲུལ་པ་དང་། 
བྱང་ཆུབ་སེམས་དཔའ་སྤྲུལ་པ་དང་། 
དེ་བཞིན་གཤེགས་པར་སྤྲུལ་པ་དང་། 
སྤྲུལ་པ་ཐམས་ཅད་ལ་རྟོག་པ་ཡང་རྟོག་པ་མེད་པ་ཉིད་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པའོ། 
།དེ་ལ་ཉོན་མོངས་པ་དང་། 
ལྟ་བར་གྱུར་པའི་སྤྲུལ་པ་ནི་ཉོན་མོངས་པ་དང་། 
ལྟ་བར་གྱུར་པའི་སྤྲུལ་པ་སྟོན་པ་གང་ཡིན་པའོ། 
།ཆོས་ཀྱི་དབྱིངས་སུ་སྤྲུལ་པ་ནི་རྣམ་པར་གཞག་པའི་ཆོས་ལ་འཇུག་པའོ། 
།སྤྲུལ་པ་དེ་དག་ཐམས་ཅད་ལ་ཡོངས་སུ་རྟོག་པ་རྣམས་[^2380K]རྟོག་པ་མེད་པ་ཉིད་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།དེ་ལ་བྱིན་གྱི་རླབས་[^2381K]ཞེས་པ་ནི་གང་གི་ཕྱིར། 
དེ་སངས་རྒྱས་སུ་བྱིན་གྱིས་བརླབ་པ་ཡང་[^2382K]ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། 
ཆོས་སུ་བྱིན་གྱིས་བརླབ་པ་དང་། 
དགེ་འདུན་དུ་བྱིན་གྱིས་བརླབ་པ་དང་། 
ལས་སུ་བྱིན་གྱིས་བརླབ་པ་དང་། 
ཉོན་མོངས་པར་བྱིན་གྱིས་བརླབ་པ་དང་། 
དུས་བྱིན་གྱིས་བརླབ་པ་དང་། 
སྨོན་ལམ་བྱིན་གྱིས་བརླབ་པ་དང་། 
མཆོད་པ་བྱིན་གྱིས་བརླབ་པ་དང་། 
སྤྱོད་པ་བྱིན་གྱིས་བརླབ་པ་དང་། 
བསྐལ་པ་བྱིན་གྱིས་བརླབ་པ་དང་། 
ཡེ་ཤེས་སུ་བྱིན་གྱིས་བརླབ་པ་ཡང་[^2383K]ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པ་སྟེ། 
མདོ་ལས་ཇི་སྐད་འབྱུང་བ་བཞིན་དུ་རིག་པར་བྱའོ། 
།དེ་ལ་ཡེ་ཤེས་སུ་བྱིན་གྱིས་བརླབ་པ་ནི་ཐམས་ཅད་མཁྱེན་པའི་ཡེ་ཤེས་སུ་རིག་པར་བྱའོ། 
།ཆ་ཕྲ་བ་འཇུག་པ་ཤེས་པ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཆ་ཕྲ་རབ་[^2384K]འཇུག་པའི་མཁྱེན་པ་གང་དག་ཡིན་པ་འདི་ལྟ་སྟེ། 
སྤྱོད་པ་ལ་ཆ་ཕྲ་བ་འཇུག་པའི་མཁྱེན་པ་དང་། 
འཆི་འཕོ་བ་[^2385K]དང་། 
སྐྱེ་བ་ལ་ཆ་ཕྲ་བ་འཇུག་པའི་མཁྱེན་པ་དང་། 
བལྟམས་པ་[^2386K]ལ་ཆ་ཕྲ་བ་འཇུག་པའི་མཁྱེན་པ་དང་། 
རྣམ་པར་འཕྲུལ་པ་ལ་ཆ་ཕྲ་བ་འཇུག་པའི་མཁྱེན་པ་དང་། 
མངོན་པར་འབྱུང་བ་ལ་ཆ་ཕྲ་བ་འཇུག་པའི་མཁྱེན་པ་དང་། 
མངོན་པར་རྫོགས་པར་བྱང་ཆུབ་པ་ལ་ཆ་ཕྲ་བ་འཇུག་པའི་མཁྱེན་པ་དང་། 
ཆོས་ཀྱི་འཁོར་ལོ་བསྐོར་བ་ལ་ཆ་ཕྲ་བ་འཇུག་པའི་མཁྱེན་པ་དང་། 
ཚེའི་ཚང་བྱིན་གྱིས་བརླབ་པ་ལ་ཆ་ཕྲ་བ་འཇུག་པའི་མཁྱེན་པ་དང་། 
ཡོངས་སུ་མྱ་ངན་ལས་འདའ་བ་ལ་ཆ་ཕྲ་བ་འཇུག་པའི་མཁྱེན་པ་དང་། 
བསྟན་པ་གནས་པ་ལ་ཆ་ཕྲ་བ་འཇུག་པའི་མཁྱེན་པ་དེ་དག་ཐམས་ཅད་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པ་སྟེ། 
མདོ་ལས་ཇི་སྐད་འབྱུང་བ་བཞིན་དུ་རིག་པར་བྱའོ། 
།དེ་ལ་རྣམ་པར་འཕྲུལ་པ་ནི་གོམ་པ་བདུན་པོར་བ་ལ་སོགས་པ་ཡིན་པར་རིག་པར་བྱའོ། 
།གསང་བའི་གནས་ཤེས་པ་ནི་དེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་གསང་བའི་གནས་གང་དག་ཡིན་པ་འདི་ལྟ་སྟེ། 
སྐུའི་གསང་བ་དང་། 
གསུང་གི་གསང་བ་དང་། 
ཐུགས་ཀྱི་གསང་བ་དང་། 
དུས་དང་དུས་མ་ཡིན་པ་རྣམ་པར་དཔྱད་པ་གསང་བ་དང་། 
བྱང་ཆུབ་སེམས་དཔའ་ལུང་བསྟན་པ་གསང་བ་དང་། 
སེམས་ཅན་བསྡུ་བ་དང་། 
ཚར་གཅད་པ་[^2387K]གསང་བ་དང་། 
ཐེག་པ་ཐ་དད་པ་གསང་བ་དང་། 
སེམས་ཅན་གྱི་སྤྱོད་པ་དང་། 
དབང་པོ་རྣམ་པར་དབྱེ་བ་གསང་བ་དང་། 
ལས་སུ་[^2388K]བྱ་བ་ལ་འཇུག་པ་གསང་བ་དང་། 
སྤྱོད་པ་དང་། 
མངོན་པར་རྫོགས་པར་བྱང་ཆུབ་པ་དང་། 
རང་བཞིན་ཐུགས་སུ་ཆུད་པ་གསང་བ་དེ་དག་ཐམས་ཅད་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པ་སྟེ། 
མདོ་ལས་ཇི་སྐད་འབྱུང་བ་བཞིན་དུ་རིག་པར་བྱའོ། 
།བསྐལ་པ་ལ་འཇུག་པ་ཤེས་པ་ནི་དེ་བསྐལ་པ་ལ་འཇུག་པ་གང་དག་ཡིན་པ་འདི་ལྟ་སྟེ། 
བསྐལ་པ་གཅིག་ལ་བསྐལ་པ་གྲངས་མེད་པར་ཡང་དག་པར་གཞོལ་བ་ཉིད་དང་། 
བསྐལ་པ་གྲངས་མེད་པ་ལ་བསྐལ་པ་གྲངས་མེད་པར་ཡང་དག་པར་གཞོལ་བ་ཉིད་དང་། 
སྐད་ཅིག་ལ་བསྐལ་པ་དང་། 
བསྐལ་པ་ལ་སྐད་ཅིག་ཏུ་ཡང་དག་པར་གཞོལ་བ་ཉིད་དང་། 
བསྐལ་པ་ལ་བསྐལ་པ་མ་ཡིན་པ་དང་། 
བསྐལ་པ་མ་ཡིན་པ་ལ་བསྐལ་པར་ཡང་དག་པར་གཞོལ་བ་ཉིད་དང་། 
སངས་རྒྱས་དང་བཅས་པའི་བསྐལ་པ་ལ་སངས་རྒྱས་མེད་པའི་བསྐལ་པར་ཡང་དག་པར་གཞོལ་བ་ཉིད་དང་། 
སངས་རྒྱས་མེད་པའི་བསྐལ་པ་ལ་སངས་རྒྱས་དང་བཅས་པའི་བསྐལ་པར་ཡང་དག་པར་གཞོལ་བ་ཉིད་དང་། 
འདས་པ་དང་མ་འོངས་པ་ལ་ད་ལྟར་བྱུང་བ་དང་། 
འདས་པ་ལ་མ་འོངས་པ་དང་། 
འདས་པ་ལ་ད་ལྟར་བྱུང་བའི་བསྐལ་པར་ཡང་དག་པར་གཞོལ་བ་ཉིད་དང་། 
བསྐལ་པ་རིང་པོ་ལ་བསྐལ་པ་ཐུང་ངུར་ཡང་དག་པར་གཞོལ་བ་ཉིད་དང་། 
བསྐལ་པ་ཐུང་ངུ་ལ་བསྐལ་པ་རིང་པོར་ཡང་དག་པར་གཞོལ་བ་ཉིད་དང་། 
བསྐལ་པ་ཐམས་ཅད་ལ་མིང་དུ་བཏགས་པར་[^2389K]ཡང་དག་པར་གཞོལ་བ་ཉིད་དེ་[^2390K]དེ་དག་ཐམས་ཅད་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ་ཞེས་གསུངས་པ་སྟེ། 
མདོ་ལས་ཇི་སྐད་འབྱུང་བ་བཞིན་དུ་རིག་པར་བྱའོ། 
།དེ་ལ་ཡང་དག་པར་གཞོལ་བ་ནི་མཉམ་པ་ཉིད་དུ་མོས་པ་ཡིན་པར་རིག་པར་བྱ་སྟེ། 
བསྐལ་པ་ཐམས་ཅད་ལ་ཕན་ཚུན་མིང་ཡང་དག་པར་གཞོལ་བ་ཉིད་དུ་རབ་ཏུ་ཤེས་སོ། 
།དེ་ལ་འཇུག་པ་ཤེས་པ་ནི་སོ་སོའི་སྐྱེ་བོའི་སའི་དབང་དུ་བྱས་པ་དང་། 
ང་རྒྱལ་སྤྱོད་པ་དང་། 
མཐོ་རིས་ལ་མོས་པ་དང་། 
རྣམ་པར་རྟོག་པ་[^2391K]དཔྱོད་པའི་དབང་དུ་བྱས་པ་སྟེ། 
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་འཇུག་པ་མཁྱེན་པ་གང་དག་ཡིན་པ་འདི་ལྟ་སྟེ། 
བྱིས་པའི་ལམ་གྱི་[^2392K]འཇུག་པ་མཁྱེན་པ་དང་། 
རྡུལ་ཕྲ་རབ་ཀྱི་རྡུལ་ལ་འཇུག་པ་མཁྱེན་པ་དང་། 
ཞིང་གི་ཚོགས་མངོན་པར་རྫོགས་པར་རྟོགས་པ་ལ་འཇུག་པ་མཁྱེན་པ་དང་། 
སེམས་ཅན་གྱི་ལུས་དང་། 
སེམས་མངོན་པར་རྫོགས་པར་རྟོགས་པ་ལ་འཇུག་པ་མཁྱེན་པ་དང་། 
ཐམས་ཅད་ཀྱི་རྗེས་སུ་མངོན་པར་རྫོགས་པར་[^2393K]རྟོགས་པ་ལ་འཇུག་པ་མཁྱེན་པ་དང་། 
སྣྲེལ་ཞིར་སྤྱོད་པ་ཀུན་དུ་བསྟན་པ་ལ་འཇུག་པ་མཁྱེན་པ་དང་། 
མཐུན་པའི་སྤྱོད་པ་ཀུན་དུ་བསྟན་པ་ལ་འཇུག་པ་མཁྱེན་པ་དང་། 
མི་མཐུན་པའི་སྤྱོད་པ་ཀུན་དུ་བསྟན་པ་ལ་འཇུག་པ་མཁྱེན་པ་དང་། 
བསམ་དུ་རུང་བ་དང་། 
བསམ་དུ་[^2394K]མི་རུང་བ་དང་། 
འཇིག་རྟེན་གྱིས་རྣམ་པར་ཤེས་པར་རུང་བ་དང་། 
རྣམ་པར་ཤེས་པར་མི་རུང་བའི་སྤྱོད་པ་ཀུན་དུ་བསྟན་པ་ལ་འཇུག་པ་མཁྱེན་པ་དང་། 
ཉན་ཐོས་ཀྱིས་[^2395K]རྣམ་པར་ཤེས་པར་བྱ་བ་དང་། 
རང་སངས་རྒྱས་ཀྱིས་རྣམ་པར་ཤེས་པར་བྱ་བ་དང་། 
བྱང་ཆུབ་སེམས་དཔས་རྣམ་པར་ཤེས་པར་བྱ་བ་དང་། 
དེ་བཞིན་གཤེགས་པས་རྣམ་པར་མཁྱེན་པར་བྱ་བའི་སྤྱོད་པ་ཀུན་དུ་བསྟན་པ་ལ་འཇུག་པ་མཁྱེན་པ་དེ་དག་ཐམས་ཅད་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། 
།ཀྱེ་རྒྱལ་བའི་སྲས་དེ་ལྟར་ན་སངས་རྒྱས་བཅོམ་ལྡན་འདས་རྣམས་ཀྱིས་མཁྱེན་པ་ཡངས་ཤིང་ཚད་མེད་པས་ས་འདི་ལ་གནས་པའི་བྱང་ཆུབ་སེམས་དཔའ་འཇུག་པ་ཤེས་པ་ཡང་ཚད་མེད་དོ་ཞེས་གསུངས་པ་སྟེ། 
མདོ་ལས་ཇི་སྐད་དུ་འབྱུང་བ་བཞིན་དུ་རིག་པར་བྱའོ། 
།དེ་ལྟར་ཤེས་པའི་ཆེ་བ་ཉིད་རྣམ་པ་བདུན་བསྟན་ནས་ཆེ་བ་ཉིད་སྟོན་ཏོ། 
།དེ་ལ་རྣམ་པར་ཐར་པའི་[^2396K]ཆེ་བ་ཉིད་རྫུ་འཕྲུལ་གྱི་ཡུལ་གྱི་དབང་དུ་བྱས་པ་ནི་གང་གི་ཕྱིར། 
ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའི་ས་འདི་དང་ལྡན་པའི་བྱང་ཆུབ་སེམས་དཔའ་དེ། 
བྱང་ཆུབ་སེམས་དཔའི་རྣམ་པར་ཐར་པ་བསམ་གྱིས་མི་ཁྱབ་པ་ཞེས་བྱ་བ་འཐོབ་བོ་[^2397K]ཞེས་གསུངས་པའོ། 
།འཇིག་རྟེན་གྱི་ཁམས་དང་། 
འགྲོ་བ་མཐའ་ཡས་པར་སྨོན་ནས་ཤེས་པ་ཐོགས་པ་མེད་པ་ཉིད་ནི་གང་གི་ཕྱིར། 
སྒྲིབ་པ་མེད་པ་ཞེས་བྱ་བ་ཞེས་གསུངས་པའོ། 
།འཇིག་རྟེན་པ་དང་འཇིག་རྟེན་ལས་འདས་པ་སློབ་པ་དང་། 
མི་སློབ་པའི་ཉན་ཐོས་ལ་སོགས་པའི་རྣམ་པར་གྲོལ་བ་ཤེས་པ་ནི་གང་གི་ཕྱིར། 
རྣམ་པར་དག་པ་རྣམ་པར་འབྱེད་པ་ཞེས་བྱ་བ་ཞེས་གསུངས་པའོ། 
།དངོས་པོ་ཅི་འདོད་དགུར་བསྒྱུར་བ་ནི་གང་གི་ཕྱིར། 
སྒོ་ཀུན་དུ་སྣང་བ་ཞེས་བྱ་བ་ཞེས་གསུངས་པའོ། 
།ཆོས་ཀྱི་གཟུངས་ནི་གང་གི་ཕྱིར། 
དེ་བཞིན་གཤེགས་པའི་མཛོད་ཅེས་བྱ་བ་ཞེས་གསུངས་པའོ། 
།ཕས་ཀྱི་རྒོལ་བ་ཚར་གཅད་པའི་གཟུངས་ནི་གང་གི་ཕྱིར། 
འཁོར་ལོ་ཐོགས་པ་[^2398K]མེད་པ་དང་ལྡན་པ་ཞེས་བྱ་བ་[^2399K]ཞེས་གསུངས་པའོ། 
།དུས་གསུམ་གྱི་བསྐལ་པ་ཇི་ལྟར་འདོད་པ་བཞིན་དུ་བྱིན་གྱིས་རློབ་པ་ནི་[^2400K]གང་གི་ཕྱིར། 
དུས་གསུམ་གྱི་རྗེས་སུ་སོང་བ་ཞེས་གསུངས་པའོ། 
།ཆོས་ཐམས་ཅད་ཀྱི་རྟེན་ཅིང་འབྲེལ་པར་འབྱུང་བའི་རྣམ་པ་ཐམས་ཅད་ཤེས་པ་ནི་གང་གི་ཕྱིར། 
ཆོས་ཀྱི་དབྱིངས་ཀྱི་སྙིང་པོ་ཅན་ཞེས་བྱ་བ་ཞེས་གསུངས་པའོ། 
།ལུས་མེད་ཅིང་སྣང་བ་ཙམ་གྱིས་རྒྱས་པར་འགེངས་པ་ནི་གང་གི་ཕྱིར། 
རྣམ་པར་གྲོལ་བའི་དཀྱིལ་འཁོར་སྣང་བ་ཞེས་གསུངས་པའོ། 
།འཇིག་རྟེན་གྱི་ཁམས་དུ་མའི་སེམས་ཅན་གྱི་སེམས་ཅིག་ཅར་ཤེས་པའི་དབང་དུ་བྱས་པར་ཡང་རིག་པར་བྱ་སྟེ། 
གང་གི་ཕྱིར་བྱང་ཆུབ་སེམས་དཔའི་རྣམ་པར་ཐར་པ་ཡུལ་མ་ལུས་པ་ཞེས་བྱ་བ་ཐོབ་སྟེ། 
ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའི་ས་བཅུ་པ་འདི་ལ་གནས་པའི་བྱང་ཆུབ་སེམས་དཔའ་བྱང་ཆུབ་སེམས་དཔའི་རྣམ་པར་ཐར་པའི་སྒོ་བཅུ་པོ་དེ་དག་ལ་སོགས་པ་རྣམ་པར་ཐར་པའི་སྒོ་འབུམ་ཕྲག་གྲངས་མེད་པ་དཔག་ཏུ་མེད་པ་དག་འཐོབ་བོ་ཞེས་གསུངས་པའོ། 
།ཏིང་ངེ་འཛིན་གྱི་ཆེ་བ་ཉིད་ནི་གང་གི་ཕྱིར། 
དེ་བཞིན་དུ་ཏིང་ངེ་འཛིན་འབུམ་ཞེས་གསུངས་པའོ། 
།གཟུངས་ཆེ་བ་ཉིད་ནི་གང་གི་ཕྱིར། 
གཟུངས་འབུམ་ཞེས་གསུངས་པའོ། 
།མངོན་པར་ཤེས་པའི་ཆེ་བ་ཉིད་ནི་གང་གི་ཕྱིར། 
མངོན་པར་ཤེས་པ་མངོན་པར་སྒྲུབ་པ་འབུམ་དག་གི་བར་དུ་འཐོབ་བོ་ཞེས་གསུངས་པའོ། 
།དེ་ལྟར་ཆེ་བ་ཉིད་ཀྱི་མཐར་ཕྱིན་པར་སོང་བས་ས་བཅུ་པ་རྣམ་པར་གཞག་པ་བསྟན་ནས། 
སའི་ངེས་པའི་ཚིག་གིས་སྟོན་ཏོ། 
།དེ་ལ་སའི་ངེས་པའི་ཚིག་ནི་སྤྲིན་དང་འདྲ་བའི་ཆོས་རྣམ་པ་གསུམ་དུ་རིག་པར་བྱའོ། 
།ཐོབ་པའི་ཆོས་ཀྱིས་ས་འདི་པའི་ལུས་ནམ་མཁའ་ལྟ་བུ་ལ་ཁྱབ་པར་བྱེད་པས་[^2401K]ཁྱབ་པ་དང་། 
ཆོས་དེས་སེམས་ཅན་རྣམས་ཀྱི་ཉོན་མོངས་པའི་རྡུལ་རབ་ཏུ་ཞི་བར་བྱེད་པ་དང་། 
དགའ་ལྡན་གྱི་གནས་ལ་སོགས་པའི་རིམ་གྱིས་སེམས་ཅན་སྒྲོལ་བ་སྟེ། 
སྤྲིན་གྱི་ཆར་གྱིས་ལོ་ཏོག་སྒྲོལ་བ་བཞིན་ནོ། 
།དེ་ལ་དྲན་པ་ལ་མཁས་པ་ཞེས་བྱ་བ་ནི་འོག་ནས་སྟོན་པ་འཛིན་པའི་རྒྱུ་ཡོངས་སུ་བསྟན་པའི་ཕྱིར་ཏེ། 
གང་གི་ཕྱིར་དེ་ཡེ་ཤེས་དེ་ལྟ་བུ་དང་ལྡན་པའི་བློ་དང་། 
ཚད་མེད་པའི་རྗེས་སུ་སོང་བའི་དྲན་པ་ལ་མཁས་པ་དང་ལྡན་པ་ཡིན་ཏེ་ཞེས་གསུངས་པའོ། 
།འཛིན་པའི་ནུས་པ་དེ་མང་པོ་དང་། 
ཆ་ཕྲ་བ་དང་མྱུར་དུ་འཛིན་པར་ཡོངས་སུ་སྟོན་ཏེ། 
གང་གི་ཕྱིར་དེ་ཕྱོགས་བཅུའི་སངས་རྒྱས་བཅོམ་ལྡན་འདས་དཔག་ཏུ་མེད་པ་རྣམས་ཀྱི་ཆོས་ཀྱི་སྣང་བ་ཆེན་པོ་དང་། 
ཆོས་ཀྱི་གསལ་བ་ཆེན་པོ་དང་། 
ཆོས་ཀྱི་སྤྲིན་ཆེན་པོ་ཚད་མེད་པ་དག་སྐད་ཅིག་ཐང་ཅིག་ཡུད་ཙམ་ཅིག་ལ་བཟོད་དོ། 
།ཡང་དག་པར་ལེན་ཏོ། 
།བདག་གིར་བྱེད་དོ། 
།ཡང་དག་པར་འཛིན་ཏོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་ཀླུའི་རྒྱལ་པོ་རྒྱ་མཚོས་སྤྲིན་ལས་ཆུའི་ཚོགས་ཆེན་པོ་ཕབ་པ་ནི་རྒྱ་མཚོ་ཆེན་པོ་མ་གཏོགས་པར་སའི་ཕྱོགས་གཞན་གྱིས་བཟོད་པའམ། 
ཡང་དག་པར་བླང་བའམ། 
བདག་གིར་བྱ་བའམ། 
ཡང་དག་པར་གཟུང་བར་སླ་བ་མ་[^2402K]ཡིན་ནོ། 
།ཀྱེ་རྒྱལ་བའི་སྲས་དེ་བཞིན་དུ་དེ་བཞིན་གཤེགས་པ་རྣམས་ཀྱི་དེ་བཞིན་གཤེགས་པའི་གསང་བ་ལ་འཇུག་པ་གང་དག་ཡིན་པ་འདི་ལྟ་སྟེ། 
ཆོས་ཀྱི་སྣང་བ་ཆེན་པོ་དང། 
ཆོས་ཀྱི་གསལ་བ་ཆེན་པོ་དང། 
ཆོས་ཀྱི་སྤྲིན་ཆེན་པོ་དེ་དག་ནི་སེམས་ཅན་ཐམས་ཅད་དང། 
ཉན་ཐོས་དང། 
རང་སངས་རྒྱས་ཐམས་ཅད་དང། 
ས་དང་པོ་ནས་བཟུང་སྟེ། 
ས་དགུ་པའི་བར་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་ཀྱང་བཟོད་པའམ། 
ཡང་དག་པར་བླང་བའམ། 
བདག་གིར་བྱ་བའམ། 
ཡང་དག་པར་གཟུང་བར་སླ་བ་[^2403K]མ་ཡིན་ཏེ། 
བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ནི་དེ་དག་ཐམས་ཅད་བཟོད་དོ། 
།ཡང་དག་པར་ལེན་ཏོ། 
།བདག་གིར་བྱེད་དོ། 
།ཡང་དག་པར་འཛིན་ཏོ་ཞེས་གསུངས་པའོ། 
།དེ་ལ་སངས་རྒྱས་བཅོམ་ལྡན་འདས་དཔག་ཏུ་མེད་པ་རྣམས་ཀྱི་ཆོས་ཀྱི་སྣང་བ་ཆེན་པོ་ཚད་མེད་པ་དག་ཅེས་བྱ་བ་ནི་མང་པོ་འཛིན་པའོ། 
།དེ་བཞིན་གཤེགས་པའི་གསང་བ་ལ་འཇུག་པ་ནི་ཕྲ་བ་འཛིན་པའོ། 
།སྐད་ཅིག་ཐང་ཅིག་ཡུད་ཙམ་ཅིག་ལ་ཞེས་བྱ་བ་ནི་མྱུར་དུ་འཛིན་པའོ། 
།ཆོས་ཐོས་པ་དེ་ཡང་རང་བཞིན་དང། 
ལས་ཀྱིས་ཡོངས་སུ་བསྟན་ཏེ། 
ཇི་ལྟར་རང་བཞིན་གྱིས་[^2404K]ཤེ་ན། 
སྣང་བར་གྱུར་པ་ཉིད་ཀྱིས་ཐོས་པ་དང། 
བསམས་པ་[^2405K]ལས་བྱུང་བའི་ཤེས་པ་སྨོས་པར་འགྱུར་བའི་ཕྱིར་རོ། 
།གསལ་བར་གྱུར་པ་ཉིད་ཀྱིས་ནི་བསྒོམས་པ་ལས་བྱུང་བ་སྨོས་པར་འགྱུར་བའི་ཕྱིར་རོ། 
།ཇི་ལྟར་ན་ལས་ཀྱིས་ཤེ་ན[^2406K]། 
སྤྲིན་བཞིན་དུ་གཞན་དག་ལ་དམ་པའི་ཆོས་ཀྱི་ཆར་འབེབས་པའི་ཕྱིར་རོ། 
།མོས་པའི་སྒོ་ནས་བཟོད། 
ཚིག་འབྲུ་འཛིན་པའི་སྒོ་ནས་ཡང་དག་པར་ལེན། 
དོན་འཛིན་པའི་སྒོ་ནས་བདག་གིར་བྱེད། 
དེ་གཉིས་ཀ་འཛིན་པའི་སྒོ་ནས་ཡང་དག་པར་འཛིན་པར་རིག་པར་བྱའོ། 
།རྒྱ་མཚོ་ནི་དང་བར་འགྱུར་བའི་དངོས་པོའི་སྒོ་ནས་བཟོད། 
གོ་སྐབས་འབྱེད་པའི་སྒོ་ནས་ཡང་དག་པར་ལེན། 
དེ་ནས་གཞན་པའི་ཆུའི་གྲངས་འགྲིབ་པར་བྱེད་པའི་སྒོ་ནས་བདག་གིར་བྱེད། 
སྤྱད་པའི་[^2407K]འོས་མ་ཡིན་པའི་སྒོ་ནས་ཡང་དག་པར་འཛིན་པར་རིག་པར་བྱའོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་རྒྱ་མཚོ་ཆེན་པོ་ནི་ཀླུའི་དབང་པོ་ཆེན་པོ་གཅིག་གི་སྤྲིན་ཆེན་པོ་ཡང་བཟོད་དོ། 
།ཡང་དག་པར་ལེན་ཏོ། 
།བདག་གིར་བྱེད་དོ། 
།ཡང་དག་པར་འཛིན་ཏོ། 
།ཀླུའི་དབང་པོ་ཆེན་པོ་གཉིས་དང་གསུམ་ནས་དཔག་ཏུ་མེད་པའི་བར་དག་གི་སྤྲིན་ཆེན་པོ་དག་ཀྱང་སྐད་ཅིག་ཐང་ཅིག་ཡུད་ཙམ་ཅིག་ལ་བཟོད་དོ། 
།ཡང་དག་པར་ལེན་ཏོ། 
།བདག་གིར་བྱེད་དོ། 
།ཡང་དག་པར་འཛིན་ཏོ། 
།དེ་ཅིའི་ཕྱིར་ཞེ་ན། 
རྒྱ་མཚོ་ཆེན་པོ་ཚད་མེད་པར་ཡངས་ཤིང་རྒྱ་ཆེ་བའི་ཕྱིར་རོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ཡང་སྐད་ཅིག་ཐང་ཅིག་ཡུད་ཙམ་ཅིག་[^2408K]ལ་དེ་བཞིན་གཤེགས་པ་གཅིག་གི་ཆོས་ཀྱི་སྣང་བ་ཆེན་པོ་དང། 
ཆོས་ཀྱི་གསལ་བ་ཆེན་པོ་དང། 
ཆོས་ཀྱི་སྤྲིན་ཆེན་པོ་རྣམས་ཀྱང་བཟོད་དེ། 
ཡང་དག་པར་ལེན་ཏོ། 
།བདག་གིར་བྱེད་དོ། 
།ཡང་དག་པར་འཛིན་ཏོ། 
།སྐད་ཅིག་ཐང་ཅིག་ཡུད་ཙམ་ཅིག་[^2409K]ལ་དེ་བཞིན་གཤེགས་པ་གཉིས་དང་གསུམ་ནས་དཔག་ཏུ་མེད་པ་དེ་དག་དང་། 
བསམ་གྱིས་མི་ཁྱབ་པ་དག་དང་། 
མཚུངས་པ་མེད་པ་དག་དང་། 
མཐའ་ཡས་པ་དག་དང་། 
མུ་མེད་པ་དག་དང་། 
མཚམས་མེད་པ་དག་དང། 
གཞལ་དུ་མེད་པ་དག་དང། 
བརྗོད་དུ་མེད་པ་དག་དང། 
གྲངས་མེད་པ་དག་དང། 
བགྲང་བ་ལས་འདས་པའི་བར་དག་གི་ཆོས་ཀྱི་སྣང་བ་ཆེན་པོ་དང་། 
ཆོས་ཀྱི་གསལ་བ་ཆེན་པོ་དང། 
ཆོས་ཀྱི་སྤྲིན་ཆེན་པོ་རྣམས་བཟོད། 
ཡང་དག་པར་ལེན། 
བདག་གིར་བྱེད། 
ཡང་དག་པར་འཛིན་ཏེ། 
དེའི་ཕྱིར་ས་འདི་ཆོས་ཀྱི་སྤྲིན་ཞེས་བྱའོ། 
།བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔས་སྐད་ཅིག་ཐང་ཅིག་ཡུད་ཙམ་ཅིག་ལ་དེ་བཞིན་གཤེགས་པ་ཇི་སྙེད་ཅིག་ལས་ཆོས་ཀྱི་སྣང་བ་ཆེན་པོ་དང། 
ཆོས་ཀྱི་གསལ་བ་ཆེན་པོ་དང། 
ཆོས་ཀྱི་སྤྲིན་ཆེན་པོ་བཟོད་པར་བྱེད་པ་དང། 
ཡང་དག་པར་ལེན་པ་དང། 
བདག་གིར་བྱེད་པ་དང། 
ཡང་དག་པར་འཛིན་པ་དག་བགྲང་པར་ནུས་སམ། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔས་སྐད་ཅིག་ཐང་ཅིག་ཡུད་ཙམ་ཅིག་[^2410K]ལ་དེ་བཞིན་གཤེགས་པ་འདི་སྙེད་ཅིག་ལས་ཆོས་ཀྱི་སྣང་བ་ཆེན་པོ་དང། 
ཆོས་ཀྱི་གསལ་བ་ཆེན་པོ་དང། 
ཆོས་ཀྱི་སྤྲིན་ཆེན་པོ་བཟོད། 
ཡང་དག་པར་ལེན[^2411K]། 
བདག་གིར་བྱེད། 
ཡང་དག་པར་འཛིན་ཏོ་ཞེས་གྲངས་ཀྱིས་བསྟན་པའི་ཚུལ་གྱིས་བགྲང་པར་སླ་བ་མ་ཡིན་ཏེ། 
འོན་ཀྱང་དཔེ་བསྟན་པར་བྱའོ[^2412K]། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་འབུམ་ཕྲག་བཅུའི་རྡུལ་ཕྲ་རབ་སྙེད་ཀྱི་རྡུལ་སྙེད་ན་སེམས་ཅན་གྱི་ཁམས་མ་ལུས་པའི་ཚུལ་དུ་ཇི་སྙེད་ཅིག་ཡོད་པ་དེ་དག་ལས་སེམས་ཅན་གཅིག་ཅིག་ཐོས་པ་འཛིན་པའི་གཟུངས་ཐོབ་པར་གྱུར་པ་འདི་ལྟ་སྟེ། 
དཔེར་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་[^2413K]པདྨའི་བླ་མའི་དགེ་སློང་རྣམ་པར་རྒྱལ་བ་ཆེན་པོ་ཞེས་བྱ་བ་བཞིན་དུ། 
དེ་བཞིན་གཤེགས་པ་རྣམས་ཀྱི་རིམ་གྲོ་བ་རིམ་གྲོ་བ་དང[^2414K]། 
ཉན་ཐོས་ཆེན་པོ་ཐོས་པ་འཛིན་པ་རྣམས་ཀྱི་མཆོག་ཏུ་ཕྱིན་པར་གྱུར་ཏེ། 
སེམས་ཅན་གཅིག་པོ་དེ་ཐོས་པ་ལ་མཁས་པའི་སྟོབས་བསྐྱེད་པ་དེ་ལྟ་བུ་དང་ལྡན་པར་གྱུར་ཅིང། 
སེམས་ཅན་གཅིག་པོ་དེ་ཅི་འདྲ་བར་འཇིག་རྟེན་གྱི་ཁམས་མ་ལུས་པ་ཐམས་ཅད་ཀྱི་སེམས་ཅན་དེ་དག་ཐམས་ཅད་ཀྱང་དེ་བཞིན་དུ་ལྡན་པར་གྱུར་ལ། 
གཅིག་གིས་གང་བཟུང་བ་[^2415K]དེ་གཉིས་པས་བཟུང་ན། 
ཀྱེ་རྒྱལ་བའི་སྲས་དེ་ལ་ཇི་སྙམ་དུ་སེམས། 
སེམས་ཅན་དེ་དག་གི་ཐོས་པ་ལ་མཁས་པར་གྱུར་པ་དེ་དག་ཚད་མེད་པ་མང་བ་ཡིན་ནམ། 
བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་སེམས་ཅན་དེ་དག་གིས་[^2416K]ཐོས་པ་ལ་མཁས་པ་དེ་དག་ནི་མང་སྟེ་ཚད་མེད་དོ། 
།བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་ཁྱོད་མོས་པར་བྱའོ། 
།ཁོང་དུ་ཆུད་པར་བྱའོ། 
།བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ནི་སྐད་ཅིག་ཐང་ཅིག་ཡུད་ཙམ་ཅིག་[^2417K]ལ། 
དེ་བཞིན་གཤེགས་པ་གཅིག་ལས་ཆོས་ཀྱི་སྣང་བ་དང། 
གསལ་བ་དང་། 
སྤྲིན་ཆེན་པོ་ཆོས་ཀྱི་དབྱིངས་དུས་གསུམ་གྱི་མཛོད་ཅེས་བྱ་བ་བཟོད། 
ཡང་དག་པར་ལེན། 
བདག་གིར་བྱེད། 
ཡང་དག་པར་འཛིན་ཏེ། 
ཆོས་ཀྱི་སྣང་བ་དང། 
གསལ་བ་དང། 
སྤྲིན་ཆེན་པོ་ཡང་དག་པར་འཛིན་པ་ལ་མཁས་པ་དེ་ལ། 
ཐོས་པ་ལ་མཁས་པ་སྔ་མ་དེས་བརྒྱའི་ཆར་ཡང་ཉེ་བར་མི་འགྲོའོ། 
།སྟོང་གི་ཆ་དང། 
འབུམ་གྱི་ཆ་དང། 
བྱེ་བའི་ཆ་དང། 
བྱེ་བ་བརྒྱའི་ཆ་དང། 
བྱེ་བ་སྟོང་གི་ཆ་དང། 
བྱེ་བ་འབུམ་གྱི་ཆ་དང། 
བྱེ་བ་ཁྲག་ཁྲིག་འབུམ་གྱི་ཆ་དང། 
གྲངས་དང། 
ཆ་དང་། 
བགྲང་བ་དང། 
དཔེ་དང་རྒྱུར་ཡང་ཉེ་བར་མི་འགྲོ་བ་ནས། 
བསྐྲུན་པ་[^2418K]ཙམ་གྱི་བར་དུ་ཡང་མི་བཟོད་དོ། 
།དེ་བཞིན་གཤེགས་པ་གཅིག་ལས་ཇི་ལྟ་བ་[^2419K]བཞིན་དུ། 
ཕྱོགས་བཅུའི་འཇིག་རྟེན་གྱི་ཁམས་སྔ་མ་དག་ན་རྡུལ་ཕྲ་རབ་ཀྱི་རྡུལ་དེ་དག་ཇི་སྙེད་ཡོད་པ་དེ་སྙེད་ཀྱི་ཡང་དག་པར་རྫོགས་པའི་སངས་རྒྱས་རྣམས་དང་། 
དེ་དག་པས་ཀྱང་ཆེས་མང་ཞིང། 
ཚད་མེད་པའི་དེ་བཞིན་གཤེགས་པ་རྣམས་ལས་བྱང་ཆུབ་སེམས་དཔའ་སྐད་ཅིག་ཐང་ཅིག་ཡུད་ཙམ་ཅིག་[^2420K]ལ་ཆོས་ཀྱི་སྣང་བ་དང། 
གསལ་བ་དང་སྤྲིན་ཆེན་པོ་ཆོས་ཀྱི་དབྱིངས་དུས་གསུམ་གྱི་མཛོད་ཅེས་བྱ་བ་བཟོད། 
ཡང་དག་པར་ལེན། 
བདག་གིར་བྱེད། 
ཡང་དག་པར་འཛིན་ཏེ། 
དེའི་ཕྱིར་ན་ས་འདི་ནི་ཆོས་ཀྱི་སྤྲིན་ཞེས་བྱའོ། 
།དེ་ལ་[^2421K]ཆོས་ཀྱི་དབྱིངས་དུས་གསུམ་གྱི་མཛོད་ཅེས་བྱ་བ་ལ་ཆོས་ཀྱི་དབྱིངས་ནི་བརྗོད་པའི་གཞི་གསུམ་གྱི་མཛོད་དོ། 
།སྤྲིན་དང། 
འབྲུག་སྒྲ་དང། 
གློག་ལ་སོགས་པ་དང་འདྲ་བས་ཁོང་དུ་ཆུད་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་གཞན་ཡང་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་དེ་ནི་རང་གི་སྨོན་ལམ་གྱི་སྟོབས་བསྐྱེད་པས་སྙིང་བརྩེ་བ་དང་། 
སྙིང་རྗེ་ཆེན་བ་དང་། 
ཆོས་ཀྱི་སྣང་བ་ཆེན་པོ་བསྒྲགས་བའི་[^2422K]འབྲུག་སྒྲ་སྒྲོགས་པ་མངོན་པར་ཤེས་པ་དང་། 
རིག་པ་དང་མི་འཇིགས་པའི་[^2423K]གློག་འགྱུ་བ་འོད་ཟེར་ཆེན་པོའི་དྲུང་གིས་ཤིན་ཏུ་བསྐྱོད་པ་བསོད་ནམས་དང། 
ཡེ་ཤེས་ཀྱི་སྤྲིན་གྱི་དྲ་བ་སྟུགས་པོ་[^2424K]ཆེན་པོས་ཀུན་དུ་ཁེབས་པ། 
ལུས་རྣམ་པ་སྣ་ཚོགས་ཀྱི་སྤྲིན་འཁྱིལ་པ་ཀུན་དུ་སྟོན་པ། 
ཆོས་ཀྱི་སྒྲ་ཆེན་པོ་སྒྲོགས་པ[^2425K]། 
སྟོང་པ་ཉིད་དང། 
མཚན་མ་མེད་པ་དང། 
སྨོན་པ་མེད་པའི་ཆོས་ཀྱི་སྒྲ་ཆེན་པོ་སྒྲོགས་པ[^2426K]། 
བདུད་ཀྱི་ཕྱོགས་ཤིན་ཏུ་ཚར་གཅོད་པ་ཀུན་ནས་བསྡུས་ཏེ། 
སྐད་ཅིག་ཐང་ཅིག་ཡུད་ཙམ་ཅིག་[^2427K]ཕྱོགས་བཅུའི་འཇིག་རྟེན་གྱི་ཁམས་སྔ་མ་དེ་དག་ན་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་སྙེད་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་ཕྲག་འབུམ་དེ་དག་རྒྱས་པར་བཀང་ལ། 
དེ་དག་པས་ཀྱང་ཆེས་མང་ཞིང་ཚད་མེད་པའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་འབུམ་རྒྱས་པར་བཀང་སྟེ། 
དགེ་བའི་བདུད་རྩིའི་རྒྱུན་གྱི་ཆར་ཆེན་པོས་བསམ་པ་ཇི་ལྟ་བ་བཞིན་དུ། 
སེམས་ཅན་རྣམས་ཀྱི་ཐོག་མ་མེད་པའི་དུས་ནས་མི་ཤེས་པ་ལས་བྱུང་བའི་ཉོན་མོངས་པའི་རྡུལ་དང། 
མེ་ལྕེ་ཐམས་ཅད་རབ་ཏུ་ཞི་བར་བྱེད་དེ། 
དེའི་ཕྱིར་ན་ས་འདི་ནི་[^2428K]ཆོས་ཀྱི་སྤྲིན་ཞེས་བྱའོ་ཞེས་བྱ་བ་འདི་ལ་འོད་ཟེར་ཆེན་པོ་རབ་ཏུ་འབྱུང་བ་ནི་རླུང་ལྟ་བུའོ། 
།འཁོར་བ་ན་ལུས་རྣམ་པ་སྣ་ཚོགས་ཀྱི་ཀློང་འཁྱིལ་བ་ཀུན་དུ་སྟོན་པ་[^2429K]ནི་ཀློང་འཁྱིལ་བ་ལྟ་བུའོ། 
།ཆོས་ཀྱི་སྒྲ་ཆེན་པོ་སྒྲོགས་པ་[^2430K]ཞེས་བྱ་བ་ནི་ཆར་འབབ་པའི་སྒྲ་ལྟ་བུའོ། 
།དེ་ལྟ་བུ་[^2431K]སའི་ངེས་པའི་ཚིག་གིས་འདིའི་རྣམ་པར་གཞག་པ་བསྟན་ནས་མཐུ་བླ་ན་མེད་པ་དང། 
བླ་ན་ཡོད་པས་སྟོན་ཏེ། 
དེ་ལ་[^2432K]མཐུ་བླ་ན་མེད་པ་དང། 
བླ་ན་ཡོད་པ་ཉིད་ནི་གནས་དང། 
གཞི་དང། 
རང་གི་མཚན་ཉིད་དང། 
བྱ་བ་སྒྲུབ་པ་དང། 
ཡོངས་སུ་ཚིམ་པར་བྱེད་པ་དང། 
རྒྱ་ཆེ་བ་ཉིད་དང། 
རྣམ་པ་དྲུག་ཏུ་རིག་པར་བྱའོ། 
།དེ་ལ་[^2433K]མཐུ་དེ་ནི་སེམས་ཅན་གཞན་གྱི་མཐུ་ལས་བལྟས་ཏེ་བླ་ན་མེད་པའོ། 
།དེ་བཞིན་གཤེགས་པའི་མཐུ་ལས་བལྟས་ཏེ་བླ་ན་ཡོད་པའོ། 
།དེ་ལ་གནས་ནི་རྣམ་པ་བཞི་སྟེ། 
རྣམ་པར་ཐར་པ་བསམ་གྱིས་མི་ཁྱབ་པ་དང། 
རྒྱ་མཚོ་ལྟར་འབྱོར་པའི་ཏིང་ངེ་འཛིན་དང། 
ཡེ་ཤེས་མངོན་པར་སྒྲུབ་པ་དང་ལྡན་པའི་གཟུངས་དང། 
རྫུ་འཕྲུལ་བྱ་བའི་མངོན་པར་ཤེས་པ་སྟེ་སྔར་བསྟན་པའོ། 
།གཞི་ནི་ཕྱི་རོལ་གྱི་དངོས་པོ་ས་ལ་སོགས་པ་དང། 
ནང་གི་རང་གི་ལུས་ཀྱི་དངོས་པོ་སྟེ་གང་གི་ཕྱིར། 
ཀྱེ་རྒྱལ་བའི་སྲས་གཞན་ཡང་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའ་ནི་འཇིག་རྟེན་གྱི་ཁམས་གཅིག་ན་ཡང་དགའ་ལྡན་གྱི་ཕོ་བྲང་ན་[^2434K]བཞུགས་པ་ནས་བཟུང་སྟེ། 
འཕོ་བ་དང། 
གཤེགས་པ་དང། 
ལྷུམས་ན་བཞུགས་པ་དང། 
བལྟམས་པ་[^2435K]དང། 
མངོན་པར་འབྱུང་བ་དང། 
མངོན་པར་རྫོགས་པར་བྱང་ཆུབ་པ་དང་། 
བསྐུལ་བ་དང། 
ཆོས་ཀྱི་འཁོར་ལོ་ཆེན་པོ་བསྐོར་བ་དང། 
ཡོངས་སུ་མྱ་ངན་ལས་འདས་པ་ཆེན་པོའི་ས་ཞེས་བྱ་བའི་བར་དུ་དེ་བཞིན་གཤེགས་པའི་མཛད་པ་ཐམས་ཅད་སེམས་ཅན་རྣམས་ཀྱི་[^2436K]བསམ་པ་ཇི་ལྟ་བ་དང། 
གདུལ་བྱ་ཇི་ལྟ་བ་བཞིན་དུ་བྱིན་གྱིས་རློབ་བོ། 
།དེ་བཞིན་དུ་གཉིས་ནས་འཇིག་རྟེན་གྱི་ཁམས་དེ་དག་ན་རྡུལ་ཕྲ་རབ་ཀྱི་རྡུལ་དེ་དག་ཇི་སྙེད་ཡོད་པ་དེ་དག་པས་ཀྱང་ཆེས་མང་བའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་འབུམ་ཕྲག་དཔག་ཏུ་མེད་པའི་བར་དག་ན་ཡང་དགའ་ལྡན་གྱི་ཕོ་བྲང་ན་བཞུགས་པ་ནས་ཡོངས་སུ་མྱ་ངན་ལས་འདས་པ་ཆེན་པོའི་ས་ཞེས་བྱ་བའི་བར་དུ་དེ་བཞིན་གཤེགས་པའི་མཛད་པ་ཐམས་ཅད་སེམས་ཅན་རྣམས་ཀྱི་བསམ་པ་ཇི་ལྟ་བ་དང། 
གདུལ་བྱ་ཇི་ལྟ་བ་བཞིན་དུ་བྱིན་གྱིས་རློབ་པོ་[^2437K]ཞེས་གསུངས་པའོ། 
།དེ་ལ་རང་གི་མཚན་ཉིད་ནི་རྣམ་པ་[^2438K]གཉིས་ཏེ། 
ལུས་ལ་སོགས་པ་ཡོངས་སུ་བསྒྱུར་བ་དང་སྤྲུལ་པའོ། 
།ཡོངས་སུ་བསྒྱུར་བ་ནི་རྣམ་པ་གསུམ་དུ་རིག་པར་བྱ་སྟེ། 
དོག་པ་དང་ཡངས་པར་ཡོངས་སུ་བསྒྱུར་བ་དང་། 
གཞན་དུ་འགྱུར་བར་ཡོངས་སུ་བསྒྱུར་བ་དང།[^2439K]སེམས་ཅན་ཐམས་ཅད་བརྒྱན་པ་ལ་སོགས་པའི་བྱིན་གྱི་རླབས་[^2440K]ཀྱི་དབང་གིས་ཡོངས་སུ་བསྒྱུར་བ་སྟེ། 
གང་གི་ཕྱིར་ཡེ་ཤེས་ཀྱི་དབང་དེ་ལྟ་བུ་ཐོབ་ཅིང་ཤིན་ཏུ་རྣམ་པར་བརྟགས་པའི་ཡེ་ཤེས་དང། 
མངོན་པར་ཤེས་པ་དང་ལྡན་པ་དེ་འདོད་ན་འཇིག་རྟེན་གྱི་ཁམས་ཀུན་ནས་ཉོན་མོངས་པ་ཅན་ནི་ཡོངས་སུ་དག་པ་ཉིད་དུ་བྱིན་གྱིས་རློབ་བོ། 
།འཇིག་རྟེན་གྱི་ཁམས་ཡོངས་སུ་དག་པ་ནི་ཀུན་ནས་ཉོན་མོངས་པ་ཅན་ཉིད་དུ་བྱིན་གྱིས་རློབ་བོ། 
།འདོད་ན་དོག་པ་ནི་ཡངས་པ་ཉིད་དུ་བྱིན་གྱིས་རློབ་བོ། 
།ཡངས་པ་ནི་དོག་པ་ཉིད་དུ་བྱིན་གྱིས་རློབ་བོ། 
།[^2441K]དེ་བཞིན་[^2442K]ཐ་གྲུ་ཆེ་བ་དང། 
རྒྱ་ཆེན་པོར་གྱུར་པ་དང་། 
ཚད་མེད་པ་དང། 
ཕྲ་བ་དང། 
རགས་པ་དང། 
ཚོལ་བ་དང་སྟེང་གཡོགས་མེད་པ་དང། 
གཞི་ཕྱལ་བ་ལ་སོགས་པའི་འཇིག་རྟེན་གྱི་ཁམས་ཐམས་ཅད་ཀྱང་ཁྱུ་མཆོག་ཏུ་གྱུར་པས་མངོན་པར་སྒྲུབ་པ་དེ་དང་དེར་བྱིན་གྱིས་རློབ་བོ། 
།འདོད་ན་རྡུལ་ཕྲ་རབ་ཀྱི་རྡུལ་གཅིག་ལ། 
འཇིག་རྟེན་གྱི་ཁམས་ཁོར་ཡུག་དང་། 
མཚོ་དང་བཅས་པ་ཐམས་ཅད་དང་ལྡན་པ་གཅིག་བྱིན་གྱིས་རློབ་སྟེ། 
རྡུལ་ཕྲ་རབ་ཀྱི་རྡུལ་དེ་ཡང་མི་སྐྱེ་ལ། 
བྱ་བ་དེ་དག་ཀྱང་ཀུན་དུ་སྟོན་ཏོ། 
།རྡུལ་ཕྲ་རབ་ཀྱི་རྡུལ་གཅིག་ལ་འཇིག་རྟེན་གྱི་ཁམས་གཉིས་དང། 
གསུམ་དང། 
[^2443K]བཞི་དང། 
ལྔ་ནས་བརྗོད་དུ་མེད་པའི་བར་དུ་ཐམས་ཅད་ཀྱང་ཁོར་ཡུག་དང་། 
མཚོ་དང་བཅས་པར་བྱིན་གྱིས་རློབ་སྟེ་རྡུལ་ཕྲ་རབ་ཀྱི་རྡུལ་དེ་ཡང་མི་སྐྱེ་ལ། 
བྱ་བ་དེ་དག་ཀྱང་ཀུན་དུ་སྟོན་ཏོ། 
།འདོད་ན་འཇིག་རྟེན་གྱི་ཁམས་གཅིག་ཏུ་འཇིག་རྟེན་གྱི་ཁམས་གཉིས་ཀྱི་བཀོད་པ་ཀུན་དུ་སྟོན་ཏོ། 
།འདོད་ན་འཇིག་རྟེན་གྱི་ཁམས་བརྗོད་དུ་མེད་པའི་བར་གྱི་བཀོད་པ་ཀུན་དུ་སྟོན་ཏོ། 
།འདོད་ན་འཇིག་རྟེན་གྱི་ཁམས་གཅིག་གི་[^2444K]བཀོད་པ་འཇིག་རྟེན་གྱི་ཁམས་གཉིས་སུ་ཀུན་དུ་སྟོན་ཏོ། 
།འདོད་ན་འཇིག་རྟེན་གྱི་ཁམས་བརྗོད་དུ་མེད་པའི་བར་དག་ཏུ་ཡང་ཀུན་དུ་སྟོན་ཏོ། 
།འདོད་ན་འཇིག་རྟེན་གྱི་ཁམས་བརྗོད་དུ་མེད་པ་དག་ན་སེམས་ཅན་གྱི་ཁམས་ཇི་སྙེད་ཡོད་པ་དེ་དག་འཇིག་རྟེན་གྱི་ཁམས་གཅིག་ཏུ་བཀོད་དེ། 
སེམས་ཅན་རྣམས་ལ་གནོད་པ་ཡང་མེད་དོ། 
།འདོད་ན་འཇིག་རྟེན་གྱི་ཁམས་གཅིག་ན་སེམས་ཅན་གྱི་ཁམས་ཇི་སྙེད་ཡོད་པ་དེ་དག་འཇིག་རྟེན་གྱི་ཁམས་བརྗོད་དུ་མེད་པ་དག་ཏུ་འགོད་དེ། 
སེམས་ཅན་རྣམས་ལ་གནོད་པ་ཡང་མེད་དོ། 
།འདོད་ན་འཇིག་རྟེན་གྱི་ཁམས་བརྗོད་དུ་མེད་པ་དག་ན་འཁོད་པའི་སེམས་ཅན་རྣམས་སྐྲ་ཙམ་གྱི་ཁྱོན་གཅིག་ལ་འགོད་དེ། 
སེམས་ཅན་རྣམས་ལ་གནོད་པ་ཡང་མེད་དོ། 
།འདོད་ན་སྐྲ་ཙམ་གྱི་ཁྱོན་གཅིག་ལ་སངས་རྒྱས་ཐམས་ཅད་ཀྱི་ཡུལ་བཀོད་པ་གཅིག་ཀུན་དུ་[^2445K]འདོད་ན་སངས་རྒྱས་ཐམས་ཅད་[^2446K]ཡུལ་བཀོད་པ་བརྗོད་དུ་མེད་པའི་བར་དག་[^2447K]ཀུན་དུ་སྟོན་ཏོ་ཞེས་བྱ་བ་དང། 
འོག་ནས་འདོད་ན་སེམས་ཅན་ཐམས་ཅད་ལ་བསམ་པ་བཞིན་དུ་གཟུགས་ཀྱི་ལུས་ཀྱི་གནས་བརྒྱན་པར་བྱིན་གྱིས་རློབ་བོ། 
།རང་གི་ལུས་དེ་བཞིན་གཤེགས་པའི་སྐུར་བྱིན་གྱིས་རློབ་བོ་[^2448K]ཞེས་བྱ་བ་ལ་སོགས་པ་མདོ་ལས་འབྱུང་བ་བཞིན་ནོ། 
།བྱ་བ་སྒྲུབ་པ་ནི་མཆོད་པའི་སྒོ་ནས་བྱང་ཆུབ་ཀྱི་ཚོགས་བསགས་པ་སྟེ། 
གང་གི་ཕྱིར་འདོད་ན་འཇིག་རྟེན་གྱི་ཁམས་བརྗོད་དུ་མེད་པ་དག་ན་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པ་དེ་སྙེད་ཀྱི་ལུས་སྐད་ཅིག་ཐང་ཅིག་ཡུད་ཙམ་ཅིག་ལ་སྤྲུལ་པར་[^2449K]བྱེད་དོ། 
།ལུས་རེ་རེ་ལ་ཡང་དེ་སྙེད་ཀྱི་ལག་པ་ཀུན་དུ་སྟོན་ཏོ། 
།ལག་པ་དེ་དག་གིས་ཀྱང་ཕྱོགས་བཅུའི་སངས་རྒྱས་རྣམས་ལ་མཆོད་པ་བྱེད་དོ། 
།ལག་པ་རེ་རེས་ཀྱང་མེ་ཏོག་གི་[^2450K]ཕུར་མ་གང་གཱའི་ཀླུང་གི་བྱེ་མ་སྙེད་དག་སངས་རྒྱས་བཅོམ་ལྡན་འདས་དེ་དག་ལ་འཐོར་རོ། 
།མེ་ཏོག་ལ་ཇི་ལྟ་བ་བཞིན་དུ་སྤོས་དང་། 
ཕྲེང་བ་དང། 
བྱུག་པ་དང། 
ན་བཟའ་དང། 
གདུགས་དང། 
རྒྱལ་མཚན་དང། 
བ་དན་རྣམས་དང། 
བཀོད་པ་ཐམས་ཅད་ཀྱང་དེ་བཞིན་ནོ། 
།ལུས་རེ་རེ་ལ་ཡང་དེ་སྙེད་ཀྱི་མགོ་བྱིན་གྱིས་རློབ་ཅིང། 
མགོ་རེ་རེ་ལ་ཡང་དེ་སྙེད་ཀྱི་ལྕེ་བྱིན་གྱིས་རློབ་སྟེ། 
ལྕེ་དེ་དག་གིས་སངས་རྒྱས་བཅོམ་ལྡན་འདས་དེ་དག་གི་[^2451K]བསྔགས་པ་བརྗོད་དོ། 
།སེམས་བསྐྱེད་པ་རེ་རེ་ལ་ཡང་ཕྱོགས་བཅུ་ཁྱབ་པར་འགྲོ་སྟེ། 
སེམས་བསྐྱེད་པ་ཙམ་གྱིས་ཀྱང་མངོན་པར་རྫོགས་པར་བྱང་ཆུབ་པ་ཚད་མེད་པ་ནས། 
ཡོངས་སུ་མྱ་ངན་ལས་འདས་པ་ཆེན་པོའི་བཀོད་པའི་བར་དུ་བྱིན་གྱིས་རློབ་བོ། 
།དུས་གསུམ་གྱི་ལུས་ཚད་མེད་པ་ཡང་བྱིན་གྱིས་རློབ་སྟེ། 
རང་གི་ལུས་ལ་སངས་རྒྱས་བཅོམ་ལྡན་འདས་ཚད་མེད་པ་རྣམས་ཀྱི་[^2452K]སངས་རྒྱས་ཀྱི་ཞིང་གི་[^2453K]ཡོན་ཏན་བཀོད་པ་ཚད་མེད་པར་[^2454K]བྱིན་གྱིས་རློབ་བོ། 
།འཇིག་རྟེན་གྱི་ཁམས་འཇིག་པ་དང། 
འཆགས་པ་[^2455K]ཐམས་ཅད་ཀྱང་རང་གི་ལུས་ལ་བྱིན་གྱིས་རློབ་བོ[^2456K]། 
།རླུང་གི་དཀྱིལ་འཁོར་ཐམས་ཅད་ཀྱང་སྤུའི་ཁུང་བུ་གཅིག་ནས་འབྱིན་ཏེ་སེམས་ཅན་རྣམས་ལ་ཡང་གནོད་པ་མི་བྱེད་དོ། 
།འདོད་ན་རྒྱ་མཚོའི་མཐར་ཐུག་པའི་འཇིག་རྟེན་གྱི་ཁམས་ཆུའི་ཕུང་པོ་གཅིག་ཏུ་བྱིན་གྱིས་རློབ་སྟེ། 
དེར་ཡང་པདྨ་ཆེན་པོར་བྱིན་གྱིས་རློབ་བོ། 
།པདྨ་ཆེན་པོ་དེའི་འོད་ཀྱི་བཀོད་པས་ཀྱང་འཇིག་རྟེན་གྱི་ཁམས་མུ་མེད་པ་རྒྱས་པར་གང་བར་བྱེད་དེ། 
དེ་ལ་ཡང་བྱང་ཆུབ་ཀྱི་ཤིང་ཆེན་པོ་ཀུན་དུ་སྟོན་པས་ན། 
རྣམ་པ་ཐམས་ཅད་ཀྱི་མཆོག་དང་ལྡན་པའི་ཐམས་ཅད་མཁྱེན་པ་ཉིད་ཀྱི་བར་དུ་ཡང་ཀུན་དུ་སྟོན་ཏོ། 
།རང་གི་ལུས་ལ་ཕྱོགས་བཅུའི་ནོར་བུ་དང། 
གློག་དང། 
ཟླ་བ་དང། 
ཉི་མའི་འོད་བྱིན་གྱིས་རློབ་པ་ནས། 
འོད་དང་སྣང་བ་ཐམས་ཅད་ཀྱི་བར་དུ་བྱིན་གྱིས་རློབ་བོ། 
།ཁའི་དབུགས་ཀྱིས་ཀྱང་ཕྱོགས་རེ་རེའི་འཇིག་རྟེན་གྱི་ཁམས་མཐའ་ཡས་པ་གཡོ་བར་བྱེད་དེ། 
སེམས་ཅན་རྣམས་འཇིགས་པར་ཡང་མི་བྱེད་དོ། 
།ཕྱོགས་བཅུའི་རླུང་གིས་འཇིག་པ་དང་། 
མེས་འཇིག་པ་དང། 
ཆུས་འཇིག་པར་ཡང་བྱིན་གྱིས་རློབ་བོ[^2457K]། 
།འདོད་ན་སེམས་ཅན་ཐམས་ཅད་ལ་བསམ་པ་བཞིན་དུ་གཟུགས་ཀྱི་ལུས་ཀྱི་གནས་བརྒྱན་པར་བྱིན་གྱིས་རློབ་བོ། 
།རང་གི་ལུས་དེ་བཞིན་གཤེགས་པའི་སྐུར་བྱིན་གྱིས་རློབ་བོ། 
།དེ་བཞིན་གཤེགས་པའི་སྐུ་རང་གི་ལུས་སུ་བྱིན་གྱིས་རློབ་བོ། 
།དེ་བཞིན་གཤེགས་པའི་སྐུ་རང་གི་སངས་རྒྱས་ཀྱི་ཞིང་དུ་བྱིན་གྱིས་རློབ་བོ། 
།རང་གི་སངས་རྒྱས་ཀྱི་ཞིང་དེ་བཞིན་གཤེགས་པའི་སྐུར་བྱིན་གྱིས་རློབ་བོ། 
།ཀྱེ་རྒྱལ་བའི་སྲས་དེ་ལྟར་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔའ་ནི་རྫུ་འཕྲུལ་གྱི་རྣམ་པར་འཕྲུལ་པ་དེ་དག་དང། 
གཞན་ཡང་བྱེ་བ་ཁྲག་ཁྲིག་འབུམ་ཕྲག་དཔག་ཏུ་མེད་པ་དག་ཀུན་དུ་སྟོན་ཏོ་ཞེས་གསུངས་པའོ། 
།ཡོངས་སུ་ཚིམ་པར་བྱེད་པ་ནི་ཐེ་ཚོམ་དུ་གྱུར་པ་རྣམས་ལ་རང་གི་མཐུ་ཀུན་དུ་བསྟན་པ་དང། 
ཆོས་ཐམས་ཅད་བཤད་པ་སྟེ་གང་གི་ཕྱིར། 
དེ་ནས་འཁོར་དེའི་བྱང་ཆུབ་སེམས་དཔའ་ཁ་ཅིག་དང། 
ལྷ་དང། 
ཀླུ་དང། 
གནོད་སྦྱིན་དང། 
དྲི་ཟ་དང། 
ལྷ་མ་ཡིན་དང། 
བརྒྱ་བྱིན་དང། 
ཚངས་པ་དང་། 
འཇིག་རྟེན་སྐྱོང་བ་དང། 
དབང་ཕྱུག་ཆེན་པོ་དང། 
གནས་གཙང་མ་པ་ཁ་ཅིག་འདི་སྙམ་དུ་སེམས་ཏེ། 
འདི་ལྟར་བྱང་ཆུབ་སེམས་དཔའི་རྫུ་འཕྲུལ་མངོན་པར་འདུ་བྱ་བའི་སྤྱོད་ཡུལ་ཡང་དེ་ལྟར་ཚད་མེད་ན། 
དེ་བཞིན་གཤེགས་པ་རྣམས་ཀྱི་རྫུ་འཕྲུལ་ཅི་འདྲ་བ་ཞིག་ཡོད་སྙམ་པ་དང། 
དེ་ནས་ཡང་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་འཁོར་དེའི་སེམས་ཀྱི་བསམ་པའི་རྣམ་པར་རྟོག་པ་[^2458K]ཤེས་ནས། 
བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། 
།ཀྱེ་རྒྱལ་བའི་སྲས་ཀྱེ་མ་འཁོར་འདི་ཐེ་ཚོམ་དུ་གྱུར་ན། 
དེ་དག་གི་ཐེ་ཚོམ་གཅད་པའི་[^2459K]ཕྱིར། 
བྱང་ཆུབ་སེམས་དཔའི་རྫུ་འཕྲུལ་གྱི་བཀོད་པ་ཅུང་ཟད་ཅིག་ལེགས་པར་བསྟན་པ་མཛོད་ཅིག 
།དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོ་དེའི་ཚེ་བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཀྱི་ཞིང་ཐམས་ཅད་ཀྱི་ཚོགས་ཀྱི་རང་བཞིན་ཀུན་དུ་སྟོན་པ་ཞེས་བྱ་བ་ལ་སྙོམས་པར་ཞུགས་སོ། 
།བྱང་ཆུབ་སེམས་དཔའ་རྡོ་རྗེའི་སྙིང་པོས་བྱང་ཆུབ་སེམས་དཔའི་[^2460K]ཏིང་ངེ་འཛིན་སངས་རྒྱས་ཀྱི་ཞིང་ཐམས་ཅད་ཀྱི་ཚོགས་[^2461K]རང་བཞིན་ཀུན་དུ་སྟོན་པ་ལ་སྙོམས་པར་ཞུགས་མ་ཐག་ཏུ། 
དེ་ནས་དེ་ཉིད་ཀྱི་ཚེ་བྱང་ཆུབ་སེམས་དཔའི་འཁོར་དེ་དག་ཐམས་ཅད་དང། 
ལྷ་དང། 
ཀླུ་དང། 
གནོད་སྦྱིན་དང་། 
དྲི་ཟ་དང། 
ལྷ་མ་ཡིན་དང། 
བརྒྱ་བྱིན་དང། 
ཚངས་པ་དང། 
འཇིག་རྟེན་སྐྱོང་བ་དང། 
དབང་ཕྱུག་ཆེན་པོ་དང། 
གནས་གཙང་མ་པའི་འཁོར་ཐམས་ཅད་བྱང་ཆུབ་སེམས་དཔའ་[^2462K]རྡོ་རྗེའི་སྙིང་པོའི་ལུས་ཀྱི་ཁོང་ན་འཁོད་པར་རང་རང་གིས་ཤེས་པར་གྱུར་ཏེ། 
དེར་སངས་རྒྱས་ཀྱི་ཞིང་མངོན་དུ་གྲུབ་པར་ཤེས་སོ། 
།སངས་རྒྱས་ཀྱི་ཞིང་དེ་ན་རྣམ་པ་དང། 
བཀོད་པ་གང་དག་ཡོད་པ་དེ་དག་ཀྱང་བསྐལ་པ་བྱེ་བ་ཚང་བས་[^2463K]ཀྱང་བརྗོད་པར་སླ་བ་མ་ཡིན་ནོ། 
།དེར་བྱང་ཆུབ་ཀྱི་ཤིང་སྟོང་གསུམ་འབུམ་ཕྲག་བཅུར་ཁྱབ་པའི་སྡོང་པོ་ཅན། 
སྟོང་གསུམ་བྱེ་བ་ཡོངས་སུ་ཚང་བ་ཙམ་དུ་ཤིན་ཏུ་རྒྱས་པ་ཚད་མེད་པའི་ཡལ་ག་ཅན། 
རྩེ་མོ་ཤིན་ཏུ་མཐོ་བ་བྱུང་སྟེ། 
དེ་དང་རྐྱེན་དུ་འབབ་པར་བྱང་ཆུབ་ཀྱི་སྙིང་པོ་དེ་ལ་སེང་གེའི་ཁྲི་རྒྱ་ཆེན་པོ་བྱུང་ནས། 
དེ་ལ་དེ་བཞིན་གཤེགས་པ་མངོན་པར་ཤེས་པའི་བློ་གྲོས་ཐམས་ཅད་ཀྱི་རྒྱལ་པོ་ཞེས་བྱ་བ་བྱང་ཆུབ་ཀྱི་སྙིང་པོ་དམ་པར་གཤེགས་ཏེ་བཞུགས་པར་མཐོང་ངོ། 
།དེ་ལྟར་དེ་ན་བཀོད་པ་ཇི་སྙེད་པར་གྱུར་པ་དེ་དག་ནི་བསྐལ་པ་བྱེ་བ་ཚང་བས་ཀྱང་བརྗོད་པར་སླ་བ་མ་ཡིན་ནོ། 
།དེ་ལ་ཆོ་འཕྲུལ་ཆེན་པོ་དེ་བསྟན་ནས་ཐམས་ཅད་དང་ལྡན་པའི་བྱང་ཆུབ་སེམས་དཔའི་འཁོར་དེ་དང་། 
ལྷ་དང། 
ཀླུ་དང། 
གནོད་སྦྱིན་དང། 
དྲི་ཟ་དང། 
ལྷ་མ་ཡིན་དང་། 
བརྒྱ་བྱིན་དང། 
ཚངས་པ་དང། 
འཇིག་རྟེན་སྐྱོང་བ་དང། 
དབང་ཕྱུག་ཆེན་པོ་དང། 
གནས་གཙང་མའི་འཁོར་ཐམས་ཅད་ན་གནས་པ་ཇི་ལྟ་བ་བཞིན་དུ་འཁོད་པ་[^2464K]དང། 
དེ་ནས་ཐམས་ཅད་དང་ལྡན་པའི་འཁོར་དེ་ངོ་མཚར་དང་རྨད་དུ་གྱུར་ནས། 
བྱང་ཆུབ་སེམས་དཔའ་རྡོ་རྗེའི་སྙིང་པོ་དེ་ཉིད་ལ་ངེས་པར་སེམས་ཤིང་འཁོད་པར་གྱུར་ཏོ་ཞེས་གསུངས་པ་སྟེ། 
དེ་ལྟར་ཐེ་ཚོམ་དུ་གྱུར་པ་རྣམས་ལ། 
རང་གི་མཐུ་ཀུན་དུ་[^2465K]བསྟན་པས་ཡོངས་སུ་ཚིམ་པར་བྱེད་པ་བསྟན་ཏོ། 
།ཆོས་ཐམས་ཅད་བསྟན་པ་ཇི་ལྟ་བུ་ཞེ་ན། 
གང་གི་ཕྱིར་འོག་ནས་དེ་ནི་དེ་བས་ཀྱང་ཤས་ཆེར་བསྐལ་པ་དུ་མ་དང། 
བསྐལ་པ་སྟོང་ཕྲག་དུ་མ་དང་། 
བསྐལ་པ་འབུམ་ཕྲག་དུ་མ་དང། 
བསྐལ་པ་ཁྲག་ཁྲིག་འབུམ་ཕྲག་དུ་མ་དང་། 
བསྐལ་པ་བྱེ་བ་ཕྲག་དུ་མ་དང་། 
བསྐལ་པ་བྱེད་པ་བརྒྱ་ཕྲག་དུ་མ་དང་། 
བསྐལ་པ་བྱེ་བ་སྟོང་ཕྲག་དུ་མ་དང་། 
བསྐལ་པ་བྱེ་བ་འབུམ་ཕྲག་དུ་མ་དང་། 
བསྐལ་བ་བྱེ་བ་ཁྲག་ཁྲིག་འབུམ་ཕྲག་དུ་མར་ཆོས་ཀྱི་དབྱིངས་ཡོངས་སུ་དྲིས་པ་བསྟན་པ་རྣམས་ལ་མི་འཕྲོགས་པ་ཡིན་ནོ་ཞེས་གསུངས་པའོ། 
།རྒྱ་ཆེན་པོ་[^2466K]ནི་རྣམ་པ་གཉིས་ཏེ། 
མཐུ་རྒྱ་ཆེ་བ་དང། 
གྲངས་རྒྱ་ཆེ་བའོ། 
།དེ་ཡང་ས་འོག་མ་ཐམས་ཅད་ལས་ཁྱད་པར་འཕགས་པའོ། 
།དེ་ལ་མཐུ་རྒྱ་ཆེ་བ་ནི་གང་གི་ཕྱིར། 
དེ་ནས་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས། 
བྱང་ཆུབ་སེམས་དཔའ་རྡོ་རྗེའི་སྙིང་པོ་ལ་འདི་སྐད་ཅེས་སྨྲས་སོ། 
།ཀྱེ་རྒྱལ་བའི་སྲས་འདི་ལྟར་ཏིང་ངེ་འཛིན་འདིའི་ཡུལ་བཀོད་པའི་མཐུ་དེ་ནི་བསམ་གྱིས་མི་ཁྱབ་སྟེ། 
ངོ་མཚར་རྨད་དུ་བྱུང་བ་ཡིན་ན། 
ཀྱེ་རྒྱལ་བའི་སྲས་ཏིང་ངེ་འཛིན་འདིའི་མིང་ཅི་ཞེས་བྱ། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་ཏིང་ངེ་འཛིན་འདི་ནི་སངས་རྒྱས་ཀྱི་ཞིང་ཐམས་ཅད་ཀྱི་ཚོགས་ཀྱི་རང་བཞིན་ཀུན་དུ་སྟོན་པ་ཞེས་བྱའོ། 
།བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་ཏིང་ངེ་འཛིན་འདིའི་སྤྱོད་ཡུལ་དང་། 
ཡུལ་གྱི་བཀོད་པ་ཇི་ལྟ་བུ། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ཏིང་ངེ་འཛིན་འདི་ལ་ཤིན་ཏུ་བསྒོམ་པ་[^2467K]ནི་འདོད་ན་སངས་རྒྱས་ཀྱི་ཞིང་འདི་འདྲ་བ་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་ཀྱི་རྡུལ་ཕྲ་རབ་ཀྱི་རྡུལ་སྙེད་དམ། 
དེ་བས་ཀྱང་མང་དུ་རང་གི་ལུས་ལས་ཀུན་དུ་སྟོན་ཏོ། 
།ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔའི་[^2468K]ཏིང་ངེ་འཛིན་འདི་འདྲ་བ་འབུམ་ཕྲག་མང་པོ་འཐོབ་སྟེ། 
དེས་ན་བྱང་ཆུབ་སེམས་དཔའ་དེའི་ལུས་སམ། 
ལུས་ཀྱི་ལས་ནི་བྱང་ཆུབ་སེམས་དཔའ་རྒྱལ་ཚ་བ་ཐོབ་པ། 
བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་ལ་གནས་པ་དག་གིས་ཀྱང་ཤེས་པར་སླ་བ་མ་ཡིན་ནོ། 
།ངག་གམ་ངག་གི་ལས་ཀྱང་ཤེས་པར་སླ་བ་མ་ཡིན་ནོ། 
།ཡིད་དམ་ཡིད་ཀྱི་[^2469K]ལས་ཀྱང་ཤེས་པར་སླ་བ་མ་ཡིན་ནོ། 
།རྫུ་འཕྲུལ་ཡང་ཤེས་པར་སླ་བ་མ་ཡིན་ནོ། 
།དུས་གསུམ་ལ་རྣམ་པར་ལྟ་བ་ཡང་ཤེས་པར་སླ་བ་མ་ཡིན་ནོ། 
།ཏིང་ངེ་འཛིན་གྱི་སྤྱོད་ཡུལ་ལ་འཇུག་པ་ཡང་ཤེས་པར་སླ་བ་མ་ཡིན་ནོ། 
།ཡེ་ཤེས་ཀྱི་ཡུལ་ཡང་ཤེས་པར་སླ་བ་མ་ཡིན་ནོ། 
།རྣམ་པར་ཐར་པས་རྣམ་པར་རྩེ་བ་[^2470K]ཡང་ཤེས་པར་སླ་བ་མ་ཡིན་ནོ། 
།སྤྲུལ་པའི་ལས་སམ། 
བྱིན་གྱི་རླབས་[^2471K]ཀྱི་ལས་སམ། 
མཐུའི་ལས་ཀྱང་ཤེས་པར་སླ་བ་མ་ཡིན་པ་ནས་མདོར་བསྡུ་ན་གོམ་པ་[^2472K]འཇོག་ཅིང་འདེགས་པའི་[^2473K]ལས་ཀྱི་བར་དུ་ཡང་བྱང་ཆུབ་སེམས་དཔའ་རྒྱལ་ཚབ་ཐོབ་པ། 
བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་ལ་གནས་པ་དག་གིས་ཀྱང་ཤེས་པར་སླ་བ་མ་ཡིན་ཏེ་ཞེས་གསུངས་པའོ། 
།གྲངས་རྒྱ་ཆེ་བ་ནི་[^2474K]གང་གི་ཕྱིར། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ནི་མདོར་བསྡུས་ཏེ་བསྟན་ན་ཡང་དེ་ལྟར་ཚད་མེད་པ་སྟེ། 
རྒྱ་ཆེར་ནི་བསྐལ་པ་གྲངས་མེད་པ་འབུམ་ཕྲག་དུ་མས་བསྟན་ཀྱང་མཐར་ཐུག་པར་མི་འགྱུར་བར་ཤེས་པར་བྱའོ་ཞེས་གསུངས་པའོ། 
།ད་ནི་གྲངས་རྒྱ་ཆེ་བ་དེ་ཉིད་ཡང་དག་པར་བསྟན་པའི་ཕྱིར་དང། 
དེ་བཞིན་གཤེགས་པའི་ས་མཐའ་དག་བསྟན་པར་མི་ནུས་པ་སྟོན་ཏེ། 
གང་གི་ཕྱིར་བྱང་ཆུབ་སེམས་དཔའ་རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་བྱང་ཆུབ་སེམས་དཔའ་རྣམས་ཀྱི་སྤྱོད་པའི་ཡུལ་གྱི་བྱིན་གྱིས་བརླབས་པ་[^2475K]འདི་ཡང་དེ་ལྟར་ཚད་མེད་ན་དེ་བཞིན་གཤེགས་པའི་སྤྱོད་ཡུལ་དང། 
ཡུལ་ལ་འཇུག་པ་ཅི་འདྲ། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་མི་ལ་ལ་ཞིག་གིས་གླིང་བཞི་པའི་འཇིག་རྟེན་གྱི་ཁམས་ནས་རྡེའུ་རྒྱ་ཤུག་གི་ཚི་གུ་[^2476K]ཙམ་གཉིས་སམ་གསུམ་ཞིག་བླངས་ཏེ། 
འདི་སྐད་དུ་འཇིག་རྟེན་གྱི་ཁམས་མཐའ་ཡས་པ་དག་ན་སའི་ཁམས་ཇི་སྙེད་ཅིག་ཡོད། 
རྡེའུ་འདི་ལས་ཇི་ཙམ་ཞིག་གི་ལྷག་པར་འཕགས་ཤིང་ལྷག་པར་ཚད་མེད་ཅེས་ཟེར་བ་ཞིག་ཡོད་ན། 
ཀྱེ་རྒྱལ་བའི་སྲས་དེ་ལྟར་ཁྱོད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡེ་ཤེས་ཚད་མེད་པ་མངའ་བ་རྣམས་ཀྱི་ཆོས་ཉིད་ལ། 
བྱང་ཆུབ་སེམས་དཔའི་ཆོས་ཉིད་ཀྱིས་འཇལ་བ་ནི་ཁྱོད་ཀྱི་ཚིག་འདི་དེ་དང་འདྲ་བར་བདག་གིས་[^2477K]དབགས་སོ། 
།ཀྱེ་རྒྱལ་བའི་སྲས་ཇི་ལྟར་གླིང་བཞི་པའི་འཇིག་རྟེན་གྱི་ཁམས་ནས་གང་བླངས་པའི་སའི་ཁམས་ནི་ཆུང་[^2478K]ལ། 
ལྷག་མ་ལས་པ་ནི་ཚད་མེད་པ་དེ་བཞིན་དུ། 
ཀྱེ་རྒྱལ་བའི་སྲས་དག་[^2479K]བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ཁོ་ན་ཡང་བསྐལ་པ་དཔག་ཏུ་མེད་པར་བསྟན་ཀྱང་ཕྱོགས་ཙམ་ཞིག་བསྟན་དུ་ཟད་ན། 
དེ་བཞིན་གཤེགས་པའི་ས་ལྟ་[^2480K]སྨོས་ཀྱང་ཅི་དགོས། 
ཀྱེ་རྒྱལ་བའི་སྲས་ཁྱོད་མོས་པར་བྱའོ། 
།ཁོང་དུ་ཆུད་པར་བྱའོ། 
།དེ་བཞིན་གཤེགས་པ་འདི་བདག་གི་མདུན་ན་དཔང་དུ་བཞུགས་ཏེ། 
ཀྱེ་རྒྱལ་བའི་སྲས་གལ་ཏེ་ཕྱོགས་བཅུའི་ཕྱོགས་རེ་རེའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་མུ་མེད་པའི་རྡུལ་ཕྲ་རབ་ཀྱི་རྡུལ་སྙེད་ཅིག 
།ས་འདི་ལྟ་བུ་ཐོབ་པའི་བྱང་ཆུབ་སེམས་དཔའ་རྣམས་ཀྱིས་[^2481K]འདི་ལྟ་སྟེ། 
དཔེར་ན་བུ་རམ་ཤིང་གི་ཚལ་ལམ། 
འོད་མའི་ཚལ་ལམ། 
འདམ་བུའི་ཚལ་ལམ། 
ཏིལ་གྱི་ཚལ་བཞིན་དུ་ཡོངས་སུ་གང་བར་གྱུར་ཀྱང་། 
དེ་དག་གིས་ཀྱང་བྱང་ཆུབ་སེམས་དཔའི་སྤྱོད་པ་མངོན་པར་བསྒྲུབ་པར་བསྐལ་པ་དཔག་ཏུ་མེད་པ་[^2482K]མངོན་པར་བསྒྲུབས་པ་ནི་དེ་བཞིན་གཤེགས་པའི་ཡེ་ཤེས་སྐད་ཅིག་གཅིག་ལ་བྱུང་བའི་དེ་བཞིན་གཤེགས་པའི་ཡུལ་གྱི་བརྒྱའི་ཆར་ཡང་ཉེ་བར་མི་འགྲོའོ། 
།སྟོང་གི་ཆ་དང། 
འབུམ་གྱི་ཆ་དང་། 
བྱེ་བའི་ཆ་དང།[^2483K]བྱེ་བ་བརྒྱའི་ཆ་དང། 
བྱེ་བ་སྟོང་གི་ཆ་དང། 
བྱེ་བ་འབུམ་གྱི་ཆ་དང། 
བྱེ་བ་བྱེ་བ་[^2484K]ཁྲག་ཁྲིག་འབུམ་གྱི་ཆ་དང། 
གྲངས་དང། 
ཆ་དང། 
བགྲང་བ་དང་། 
དཔེ་དང་རྒྱུར་ཡང་ཉེ་བར་མི་འགྲོ་བ་ནས། 
བསྐྲུན་པ་ཙམ་གྱི་བར་དུ་ཉེ་བར་མི་འགྲོའོ། 
།ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་སེམས་དཔའ་ཡེ་ཤེས་དེ་ལྟ་བུ་དང་ལྡན་པ་ནི་དེ་བཞིན་གཤེགས་པའི་སྐུ་དང། 
གསུང་དང་ཐུགས་གཉིས་སུ་མེད་པའི་བྱང་ཆུབ་སེམས་དཔའི་ཏིང་ངེ་འཛིན་གྱི་སྟོབས་ཀྱང་མི་གཏོང་ལ། 
སངས་རྒྱས་ལ་ལྟ་བ་དང། 
མཆོད་པ་དང། 
རིམ་གྲོ་ཡང་རབ་ཏུ་བྱེད་དེ། 
བསྐལ་པ་རེ་རེ་ལ་ཡང་དེ་བཞིན་གཤེགས་པ་མཐའ་ཡས་པ་དག་ལ་རྣམ་པ་ཐམས་ཅད་མངོན་པར་སྒྲུབ་པའི་[^2485K]མཆོད་པ་རྒྱ་ཆེན་པོ་དང་ལྡན་པའི་མཆོད་པ་དག་གིས་མཆོད་པར་བྱེད་དོ། 
།སངས་རྒྱས་བཅོམ་ལྡན་འདས་དེ་དག་གི་བྱེན་གྱི་རླབས་[^2486K]དང། 
སྣང་བ་ཡང་ཡང་དག་པར་ལེན་ཏོ་ཞེས་བྱ་བ་དང། 
ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་ལྷའི་རྒྱན་ཆེན་པོའི་རྣམ་པ་མཁན་བཟོས་མ་བྱས་པ། 
རིན་པོ་ཆེ་ཆེན་པོས་སྤྲས་པ། 
ལྷའི་རྒྱལ་པོ་དབང་སྒྱུར་[^2487K]གྱི་ཡན་ལག་གི་དམ་པ་མགོའམ་མགུལ་དུ་བཏགས་ན་དེ་མ་ཡིན་པའི་ལྷ་དང་མིའི་རྒྱན་ལྷབ་ལྷུབ་ཀྱི་རྣམ་པ་དག་གིས་མི་འཕྲོགས་པ་ཡིན་ནོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་ཆོས་ཀྱི་སྤྲིན་འདི་ཐོབ་པའི་བྱང་ཆུབ་སེམས་དཔའི་ཡེ་ཤེས་ཀྱི་རྒྱུ་བ་དེ་དག་ཀྱང། 
སེམས་ཅན་ཐམས་ཅད་དང། 
ཉན་ཐོས་དང་རང་སངས་རྒྱས་ཐམས་ཅད་དང། 
བྱང་ཆུབ་སེམས་དཔའི་ས་དང་པོ་ཡན་ཆད་བྱང་ཆུབ་སེམས་དཔའི་ས་དགུ་པ་ཐོབ་པའི་བར་གྱི་བྱང་ཆུབ་སེམས་དཔའ་རྣམས་ཀྱིས་ཀྱང་མི་འཕྲོགས་པ་ཡིན་ཏེ། 
བྱང་ཆུབ་སེམས་དཔའི་ས་འདི་ལ་གནས་པའི་བྱང་ཆུབ་སེམས་དཔའི་ཡེ་ཤེས་སྣང་བ་ནི་སེམས་ཅན་རྣམས་ཐམས་ཅད་མཁྱེན་པའི་ཡེ་ཤེས་ཀྱི་བར་ལ་འཛུད་པར་འགྱུར་བས་དེ་མ་ཡིན་པའི་ཡེ་ཤེས་ཀྱི་[^2488K]སྣང་བ་དག་གིས་མི་འཕྲོགས་སོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་ལྷའི་རྒྱལ་པོ་དབང་ཕྱུག་ཆེན་པོའི་འོད་ནི་སྐྱེ་བའི་གནས་ཐམས་ཅད་ལས་ཤིན་ཏུ་འདས་པ་ཡིན་ཏེ། 
སེམས་ཅན་རྣམས་ཀྱི་ལུས་ཀྱང་ཚིམ་པར་བྱེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་བཅུ་པ་ཆོས་ཀྱི་སྤྲིན་འདི་ལ་གནས་པའི་བྱང་ཆུབ་སེམས་དཔའི་ཡེ་ཤེས་ཀྱི་སྣང་བ་ཡང་ཉན་ཐོས་དང། 
རང་སངས་རྒྱས་ཐམས་ཅད་དང་བྱང་ཆུབ་སེམས་དཔའི་ས་དང་པོ་ཡན་ཆད་བྱང་ཆུབ་སེམས་དཔའི་ས་དགུ་པ་ཐོབ་པའི་བར་གྱི་བྱང་ཆུབ་སེམས་དཔའ་རྣམས་ཀྱིས་ཀྱང་མི་འཕྲོགས་པ་ཡིན་ཏེ། 
ཐམས་ཅད་མཁྱེན་པ་ཉིད་ཀྱི་བར་ལ་ཡང་སེམས་ཅན་རྣམས་རབ་ཏུ་འཇོག་གོ་ཞེས་གསུངས་པའོ། 
།བགྲོད་པ་གསུམ་ཤེས་པ་ལ་སོགས་པ་ཡང་དག་པར་སྒྲོགས་པས་[^2489K]ནི་ལམ་གསུམ་ཡང་དག་པར་སྒྲོགས་ཏེ། 
ལམ་གསུམ་ལ་ཐེ་ཚོམ་བཅད་པའི་[^2490K]ལམ་ནི་གང་གི་ཕྱིར། 
ཀྱེ་རྒྱལ་བའི་སྲས་བྱང་ཆུབ་སེམས་དཔའ་ཡེ་ཤེས་དེ་ལྟ་བུ་དང་ལྡན་པ་དེ་[^2491K]ལ་སངས་རྒྱས་བཅོམ་ལྡན་འདས་རྣམས་བགྲོད་པ་གསུམ་ཤེས་པ་ཡང་དག་པར་སྟོན་ཏོ[^2492K]། 
།ཆོས་ཀྱི་དབྱིངས་རབ་ཏུ་དབྱེ་བ་ཤེས་པ་ཞེས་གསུངས་པའོ[^2493K]། 
།བགྲོད་པ་གསུམ་ཞེས་བྱ་བ་ནི་ལམ་གསུམ་[^2494K]ཞེས་བྱ་བའི་ཐ་ཚིག་གོ། 
།དེ་བཞིན་གཤེགས་པའི་གསང་བ་སྒྲོགས་པས་མངོན་པར་ཤེས་པ་མྱུར་བ་ཉིད་ཀྱི་ལམ་ནི་གང་གི་ཕྱིར། 
འཇིག་རྟེན་གྱི་ཁམས་ཐམས་ཅད་རྒྱས་པར་འགེངས་པ་ཞེས་གསུངས་པའོ། 
།བྱིན་གྱི་རླབས་[^2495K]མཚུངས་པ་ཉིད་ཀྱི་ལས་ནི་བྱིན་གྱི་རླབས་[^2496K]མཚུངས་པ་ཉིད་རྣམ་པ་གསུམ་དུ་རེག་པར་[^2497K]བྱ་སྟེ། 
ཞིང་ཡོངས་སུ་དག་པའི་མཚུངས་པ་ཉིད་ཀྱི་བྱིན་གྱི་རླབས་[^2498K]དང། 
སེམས་ཅན་རྣམས་[^2499K]ཡོངས་སུ་སྨིན་པར་བྱ་བའི་ཕྱིར། 
ཆོས་སྟོན་པར་སྣང་བའི་མཚུངས་པ་ཉིད་ཀྱི་བྱིན་གྱིས་རླབས་[^2500K]དང། 
མངོན་པར་རྫོགས་པར་བྱང་ཆུབ་པའི་མཚུངས་པ་ཉིད་ཀྱི་བྱིན་གྱི་[^2501K]རླབས་ཏེ། 
གང་གི་ཕྱིར་འཇིག་རྟེན་གྱི་ཁམས་ཐམས་ཅད་སྣང་བར་བྱིན་གྱིས་བརླབས་པ་[^2502K]དང་། 
སེམས་ཅན་དང། 
ཞིང་དང། 
ཆོས་ཐམས་ཅད་ཡོངས་སུ་ཤེས་པའི་ཤེས་པ་དང། 
སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ལ་འཇུག་པ་ཤེས་པ་དང་། 
སེམས་ཅན་ཐམས་ཅད་ཀྱི་ཡོངས་སུ་སྨིན་པའི་དུས་ཇི་ལྟ་བ་བཞིན་དུ་ཤེས་པ་དང་། 
འདུལ་བ་ལས་མི་གཡོ་བ་དང། 
ཆོས་ཐམས་ཅད་རབ་ཏུ་རྣམ་པར་འབྱེད་པའི་རྣམ་པར་དབྱེ་བ་ཤེས་པ་ལ་མཁས་པ་དང། 
མདོར་ན་ཐམས་ཅད་མཁྱེན་པའི་ཡེ་ཤེས་ཐོབ་པར་བྱེད་པའི་བར་དག་ཡང་དག་པར་སྟོན་ཏོ་ཞེས་གསུངས་པའོ། 
།དེ་ལྟར་མཐུ་བླ་ན་ཡོད་པས་ས་འདིའི་རྣམ་པར་གཞག་པ་[^2503K]བསྟན་ནས་སའི་དཔེ་སྟོན་ཏོ། 
།དེ་ལ་སའི་དཔེ་ནི་མཚོ་དང། 
རི་དང། 
རྒྱ་མཚོ་དང་། 
ནོར་བུ་བཻ་ཌཱུཪྻས་ཡོན་ཏན་རྣམ་པ་བཞིར་རིག་པར་བྱའོ། 
།ཡོན་ཏན་རྣམ་པ་བཞི་ནི་སྒྲུབ་པའི་ཡོན་ཏན་དང། 
མཆོག་གི་ཡོན་ཏན་དང། 
ངེས་པར་འབྱུང་དཀའ་བའི་ངེས་པར་འབྱུང་བ་འབྲས་བུ་ཆེ་བ་ཉིད་ཀྱི་ཡོན་ཏན་དང། 
མཐར་ཐུག་པར་ཡོངས་སུ་བསྔོ་བའི་ཡོན་ཏན་ནོ། 
།དེ་ལ་སྒྲུབ་པའི་ཡོན་ཏན་ནི་སྨོན་ལམ་ལ་བརྟེན་[^2504K]ནས་བསྡུ་བའི་དངོས་པོ་བཞིས་གཞན་གྱི་དོན་སྒྲུབ་པ་དང། 
རང་གི་དགེ་བའི་རྩ་བ་འཕེལ་ཏེ་བྱང་ཆུབ་ཐོབ་པར་བྱེད་པས། 
རང་གི་དོན་སྒྲུབ་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་བཅུ་པོ་དེ་དག་ནི། 
རིམ་གྱིས་མངོན་དུ་ཕྱོགས་པ་[^2505K]རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་སོང་བ་རྗེས་སུ་སོང་བར་བལྟའོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་མཚོ་ཆེན་པོ་མ་དྲོས་པ་ལས་བྱུང་བའི་འབབ་ཆུ་ནི། 
ཀླུང་[^2506K]གི་རྒྱུན་གྱི་སྒོ་བཞིས་འཛམ་བུའི་གླིང་ཀུན་དུ་ངོམས་པར་བྱས་[^2507K]ཀྱང་མི་ཟད་ལ་[^2508K]རྣམ་པར་འཕེལ་ཏེ། 
སེམས་ཅན་དཔག་ཏུ་མེད་པ་དག་ལ་ཕན་པར་གྱུར་ཅིང། 
རྒྱ་མཚོ་ཆེན་པོའི་བར་དུ་ཞེན་པར་འགྱུར་ཏེ། 
ཆུ་དེ་ནི་ཐོག་[^2509K]མ་ཉིད་ནས་རྒྱ་མཚོ་ཆེན་པོ་ལ་མངོན་དུ་ཕྱོགས་པ་ཡིན་ནོ། 
།ཀྱེ་རྒྱལ་བའི་སྲས་དེ་[^2510K]དེ་བཞིན་དུ་བྱང་ཆུབ་ཀྱི་སེམས་ཀྱི་མཚོ་ཆེན་པོ་ལས་བྱུང་བའི་དགེ་བའི་རྩ་བའི་འབབ་ཆུ་ཡང། 
སྨོན་ལམ་ཆེན་པོའི་རྒྱུན་གྱི་སྒོ་བསྡུ་བའི་དངོས་པོ་བཞིས་སེམས་ཅན་གྱི་ཁམས་ཀུན་དུ་ངོམས་པར་བྱས་[^2511K]ཀྱང་མི་ཟད་ལ་རྣམ་པར་འཕེལ་ཏེ། 
སེམས་ཅན་དཔག་ཏུ་མེད་པ་དག་ལ་ཕན་པར་གྱུར་ཅིང། 
རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་བར་གྱི་རྒྱ་མཚོ་ཆེན་པོ་ལ་ཞེན་པར་བྱེད་དེ། 
དགེ་བའི་རྩ་བའི་ཆུ་དེ་ནི་ཐོག་མ་ནས་ཀྱང། 
ཐམས་ཅད་མཁྱེན་པ་ཉིད་ཀྱི་རྒྱ་མཚོ་ཆེན་པོ་ལ་མངོན་དུ་ཕྱོགས་པ་ཡིན་ནོ་ཞེས་གསུངས་པའོ། 
།ཐམས་ཅད་མཁྱེན་པའི་སྐབས་ཡིན་པས་མཆོག་ཉིད་ཀྱི་ཡོན་ཏན་ནི་གང་གི་ཕྱིར། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་ས་བཅུ་པོ་དེ་དག་ནི། 
སངས་རྒྱས་ཀྱི་ཡེ་ཤེས་ལ་བརྟེན་ནས་ཡོད་པར་འགྱུར་ཏེ། 
ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་ས་ཆེན་པོ་ལ་བརྟེན་ནས། 
རིའི་རྒྱལ་པོ་ཆེན་པོ་བཅུ་ཡོད་པར་གྱུར་པ་འདི་ལྟ་སྟེ། 
རིའི་རྒྱལ་པོ་ཆེན་པོ་གངས་རི་དང། 
སྤོས་[^2512K]ངད་ལྡང་དང། 
རྣམ་པར་འདལ་དང། 
དྲང་སྲོང་རི་དང་། 
གཉའ་ཤིང་འཛིན་དང་། 
རྟ་རྣ་རི་དང་། 
མུ་ཁྱུད་འཛིན་དང་། 
ཁོར་ཡུག་དང་། 
ཏོག་ཅན་དང་། 
རིའི་རྒྱལ་པོ་ཆེན་པོ་རི་རབ་བོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་རིའི་རྒྱལ་པོ་ཆེན་པོ་གངས་རི་ནི། 
སྨན་གྱི་རྣམ་པ་ཐམས་ཅད་ཀྱི་འབྱུང་གནས་ཡིན་ཏེ། 
སྨན་གྱི་རྣམ་པ་ཐམས་ཅད་བླང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་རབ་ཏུ་དགའ་བ་ལ་གནས་པའི་བྱང་ཆུབ་སེམས་དཔའ་ཡང། 
འཇིག་རྟེན་པའི་སྙན་དངགས་དང། 
བསྟན་བཅོས་དང། 
གསང་སྔགས་དང། 
རིག་པ་ཐམས་ཅད་ཀྱི་འབྱུང་གནས་ཡིན་ཏེ། 
འཇིག་རྟེན་པའི་སྙན་དངགས་དང། 
བསྟན་བཅོས་དང་། 
གསང་སྔགས་དང་། 
རིག་པ་ཐམས་ཅད་འདོན་པས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ། 
དཔེར་ན་རིའི་རྒྱལ་པོ་ཆེན་པོ་སྤོས་ཀྱི་ངད་ལྡང་[^2513K]ནི། 
སྤོས་ཀྱི་རྣམ་པ་ཐམས་ཅད་ཀྱི་འབྱུང་གནས་ཡིན་ཏེ། 
སྤོས་ཀྱི་རྣམ་པ་ཐམས་ཅད་བླང་བས་ཐུག་པར་འགྱུར་བ་མེད་དོ[^2514K]། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་དྲི་མ་མེད་པ་ལ་གནས་པའི་བྱང་ཆུབ་སེམས་དཔའ་ཡང་། 
བྱང་ཆུབ་སེམས་དཔའི་ཚུལ་ཁྲིམས་དང། 
སྡོམ་པ་དང། 
སྤྱོད་པ་ཐམས་ཅད་ཀྱི་སྤོས་ཀྱི་འབྱུང་གནས་ཡིན་ཏེ། 
བྱང་ཆུབ་སེམས་དཔའི་ཚུལ་ཁྲིམས་དང། 
སྡོམ་པ་དང་། 
སྤྱོད་པ་ཐམས་ཅད་ཀྱི་སྤོས་ཀྱིས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་རྣམ་པར་འདལ་ནི་དངོས་[^2515K]རིན་པོ་ཆེ་འབའ་ཞིག་ཡིན་ཞིང། 
རིན་པོ་ཆེའི་རྣམ་པ་ཐམས་ཅད་ཀྱི་འབྱུང་གནས་ཡིན་ཏེ། 
རིན་པོ་ཆེའི་རྣམ་པ་ཐམས་ཅད་བླང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་འོད་བྱེད་པ་ལ་གནས་པའི་བྱང་ཆུབ་སེམས་དཔའ་ཡང། 
འཇིག་རྟེན་པའི་བསམ་གཏན་དང། 
མངོན་པར་ཤེས་པ་དང། 
རྣམ་པར་ཐར་པ་དང། 
ཏིང་ངེ་འཛིན་དང་། 
སྙོམས་པར་འཇུག་པ་ཐམས་ཅད་ཀྱི་འབྱུང་གནས་ཡིན་ཏེ། 
འཇིག་རྟེན་པའི་བསམ་གཏན་དང། 
མངོན་པར་ཤེས་པ་དང། 
རྣམ་པར་ཐར་པ་དང། 
ཏིང་ངེ་འཛིན་དང། 
སྙོམས་པར་འཇུག་པ་ཐམས་ཅད་ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་དྲང་སྲོང་ནི། 
དངོས་རིན་པོ་ཆེ་འབའ་ཞིག་ཡིན་ཞིང། 
དྲང་སྲོང་མངོན་པར་ཤེས་པ་ལྔ་དང་ལྡན་པ་རྣམས་ཀྱི་འབྱུང་གནས་ཡིན་ཏེ། 
དྲང་སྲོང་མངོན་པར་ཤེས་པ་ལྔ་དང་ལྡན་པ་རྣམས་བགྲང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་འོད་འཕྲོ་ཅན་ལ་གནས་པའི་བྱང་ཆུབ་སེམས་དཔའ་ཡང། 
ལམ་དང་ལམ་མ་ཡིན་པ་གཞན་གྱི་ཁྱད་པར་ཐམས་ཅད་ཤེས་པའི་འབྱུང་གནས་ཡིན་ཏེ། 
ལམ་དང་ལམ་མ་ཡིན་པ་གཞན་གྱི་ཁྱད་པར་ཐམས་ཅད་ཤེས་པ་ཡོངས་སུ་དྲིས་པ་བསྟན་པ་རྣམས་ཀྱིས་[^2516K]ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་གཉའ་ཤིང་འཛིན་ནི་དངོས་རིན་པོ་ཆེ་འབའ་ཞིག་ཡིན་ཞིང་། 
གནོད་སྦྱིན་རྫུ་འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་གནས་ཡིན་ཏེ། 
གནོད་སྦྱིན་རྫུ་འཕྲུལ་ཆེན་པོ་དང་ལྡན་པ་བགྲང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་ཤིན་ཏུ་སྦྱང་དཀའ་བ་ལ་གནས་པའི་བྱང་ཆུབ་སེམས་དཔའ་ཡང་མངོན་པར་ཤེས་པའི་རྫུ་འཕྲུལ་གྱི་རྣམ་པར་འཕྲུལ་པ་དང། 
ཆོ་འཕྲུལ་ཐམས་ཅད་ཀྱི་འབྱུང་གནས་ཡིན་ཏེ། 
མངོན་པར་ཤེས་པའི་རྫུ་འཕྲུལ་གྱི་རྣམ་པར་འཕྲུལ་པ་དང་། 
ཆོ་འཕྲུལ་ཐམས་ཅད་ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན་རིའི་རྒྱལ་པོ་ཆེན་པོ་རྟ་རྣ་རི་ནི་དངོས་རིན་པོ་ཆེ་འབའ་ཞིག་ཡིན་ཞིང་། 
[^2517K]འབྲས་བུའི་རྣམ་པ་ཐམས་ཅད་བླང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་མངོན་དུ་གྱུར་པ་[^2518K]ལ་གནས་པའི་བྱང་ཆུབ་སེམས་དཔའ་ཡང་རྟེན་ཅིང་འབྲེལ་པར་འབྱུང་བ་ལ་འཇུག་པ་བསྟན་པའི་འབྱུང་གནས་ཡིན་ཏེ། 
ཉན་ཐོས་ཀྱི་འབྲས་བུ་དང། 
མངོན་པར་རྟོགས་པ་ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་མུ་ཁྱུད་འཛིན་ནི་དངོས་རིན་པོ་ཆེ་འབའ་ཞིག་ཡིན་ཞིང། 
ཀླུ་རྫུ་འཕྲུལ་ཆེན་པོ་དང་ལྡན་པ་ཐམས་ཅད་ཀྱི་འབྱུང་གནས་ཡིན་ཏེ། 
ཀླུ་རྫུ་འཕྲུལ་ཆེན་པོ་དང་ལྡན་པ་ཐམས་ཅད་བགྲང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་རིང་དུ་སོང་བ་[^2519K]ལ་གནས་པའི་བྱང་ཆུབ་སེམས་དཔའ་ཡང་ཐབས་དང་ཤེས་རབ་བསྟན་པའི་འབྱུང་གནས་ཡིན་ཏེ། 
རང་སངས་རྒྱས་ཀྱི་འབྲས་བུ་དང། 
མངོན་པར་རྟོགས་པ་[^2520K]ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་ཁོར་ཡུག་ནི་དངོས་རིན་པོ་ཆེ་[^2521K]འབའ་ཞིག་ཡིན་ཞིང། 
དབང་དུ་གྱུར་པ་རྣམས་ཀྱི་འབྱུང་གནས་ཡིན་ཏེ། 
དབང་དུ་གྱུར་པ་རྣམས་བགྲང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་མི་གཡོ་བ་ལ་གནས་པའི་བྱང་ཆུབ་སེམས་དཔའ་ཡང་བྱང་ཆུབ་སེམས་དཔའི་དབང་མངོན་པར་བསྒྲུབ་པ་ཡོངས་སུ་དྲིས་པ་བསྟན་པ་རྣམས་ཀྱི་འབྱུང་གནས་ཡིན་ཏེ། 
འཇིག་རྟེན་གྱི་ཁམས་རྣམ་པར་དབྱེ་བ་ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་[^2522K]འགྱུར་བ་མེད་དོ། 
།ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་ཏོག་དང་ལྡན་པ་ནི་དངོས་རིན་པོ་ཆེ་འབའ་ཞིག་ཡིན་ཞིང། 
ལྷ་མ་ཡིན་རྫུ་འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་གནས་ཡིན་ཏེ། 
ལྷ་མ་ཡིན་རྫུ་འཕྲུལ་ཆེན་པོ་དང་ལྡན་པ་བགྲང་བས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་ལ་གནས་པའི་བྱང་ཆུབ་སེམས་དཔའ་ཡང་སེམས་ཅན་གྱི་[^2523K]འཇུག་པ་དང། 
ལྡོག་པ་ཐམས་ཅད་ཤེས་པའི་སྤྱོད་པའི་འབྱུང་གནས་ཡིན་ཏེ། 
འགྲོ་བ་ཐམས་ཅད་ཀྱི་འབྱུང་བ་དང་འཇིག་པ་ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་[^2524K]འདི་ལྟ་སྟེ་དཔེར་ན། 
རིའི་རྒྱལ་པོ་ཆེན་པོ་རི་རབ་ནི་དངོས་རིན་པོ་ཆེ་འབའ་ཞིག་ཡིན་ཞིང། 
ལྷ་ཀླུ་རྫུ་འཕྲུལ་ཆེན་པོ་དང་ལྡན་པ་རྣམས་ཀྱི་འབྱུང་གནས་ཡིན་ཏེ། 
ལྷ་ཀླུ་རྫུ་འཕྲུལ་ཆེན་པོ་དང་ལྡན་པ་བགྲང་པས་ཐུག་པར་འགྱུར་བ་མེད་དོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་གནས་པའི་བྱང་ཆུབ་སེམས་དཔའ་ཡང་དེ་བཞིན་གཤེགས་པའི་སྟོབས་དང། 
མི་འཇིགས་པ་དང་སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་འབྱུང་གནས་ཡིན་ཏེ། 
སངས་རྒྱས་ཀྱི་ཕྲིན་ལས་ཡང་དག་པར་བསྟན་པ་ཡོངས་སུ་དྲིས་པ་བསྟན་པ་རྣམས་ཀྱིས་ཐུག་པར་འགྱུར་བ་མེད་དོ་ཞེས་གསུངས་པའོ། 
།རིན་པོ་ཆེ་འབའ་ཞིག་གི་རིའི་དཔེ་སྨོས་པ་ནི་ས་བརྒྱད་པ་དག་འདོད་ཆགས་དང་བྲལ་བ་དག་པའི་[^2525K]ས་ཡིན་པའི་ཕྱིར་རོ། 
།རི་དེ་དག་ནི་སེམས་ཅན་མ་ཡིན་པར་བརྗོད་པའི་དངོས་པོ་དང། 
སེམས་ཅན་དུ་བརྗོད་པའི་འབྱུང་གནས་ཡིན་ནོ། 
།སེམས་ཅན་མ་ཡིན་པར་བརྗོད་པའི་དངོས་པོ་ཡང་རྣམ་པ་གཉིས་ཏེ། 
ཡོངས་སུ་སྤྱད་པའི་དངོས་པོ་དང། 
རིན་པོ་ཆེ་ཞེས་བརྗོད་པ་ཡོངས་སུ་འཛིན་པའི་དངོས་པོའོ། 
།ཡོངས་སུ་སྤྱད་པའི་དངོས་པོ་ཡང་རྣམ་པ་གཉིས་ཏེ། 
འབྱུང་བ་མི་མཉམ་པའི་གཉེན་པོའི་དངོས་པོ་དང་། 
འབྱུང་བ་མཉམ་པ་སྟོན་པའི་[^2526K]དངོས་པོ་སྟེ། 
དྲིས་རབ་ཏུ་ཕྱེ་བ་དང། 
རི་དྲུག་པའི་འབྲས་བུའི་རྣམ་པའི་རོས་རབ་ཏུ་ཕྱེ་བའོ། 
།སེམས་ཅན་དུ་བརྗོད་པ་ནི་གནོད་པ་རྣམ་པ་དྲུག་གི་གཉེན་པོར་རིག་པར་བྱ་སྟེ། 
གནོད་པ་རྣམ་པ་དྲུག་ནི་དབུལ་བའི་གནོད་པ་དང། 
འཆི་བ་ལ་སོགས་པ་ཡམས་ཀྱི་ནད་ཀྱི་གནོད་པ་དང། 
མུ་གེའི་གནོད་པ་དང་། 
འདུལ་བ་མ་ཡིན་པའི་གནོད་པ་དང། 
དབྱིག་དུག་ལ་སོགས་པའི་གནོད་པ་དང་། 
ཕྱིར་རྒོལ་བའི་གནོད་པའོ། 
།དེ་ལ་མངོན་པར་ཤེས་པ་ལྔ་དང་ལྡན་པ་ནི་སྦྱིན་པའི་གནས་ཡིན་པས་དབུལ་བའི་གཉེན་པོའོ། 
།ལྷ་མ་ཡིན་རྣམས་ནི་དེ་འཇིལ་བའི་གསང་སྔགས་[^2527K]སྟོན་པས་དབྱིག་དུག་གི་[^2528K]གཉེན་པོའོ། 
།དབང་དུ་གྱུར་པ་ནི་འཇིག་རྟེན་སྐྱོང་རྣམས་ཡིན་པར་རིག་པར་བྱའོ། 
།རི་དེ་དག་ནི་ཇི་ལྟར་[^2529K]སྨོས་པའི་དངོས་པོ་འབྱུང་བའི་དོན་གྱི་འབྱུང་གནས་ཡིན་ཞིང་། 
རྒྱུན་མི་འཆད་པའི་[^2530K]དོན་གྱིས་ཐུག་པར་འགྱུར་བ་མེད་པར་རིག་པར་བྱའོ། 
།དེ་དག་གིས་ཀྱང་རྒྱ་མཚོ་ཆེན་པོ་སྨོས་ལ[^2531K]། 
རྒྱ་མཚོ་ཆེན་པོས་ཀྱང་དེ་དག་རབ་ཏུ་ཕྱེ་བའོ། 
།དེ་བཞིན་དུ་ཐམས་ཅད་མཁྱེན་པའི་རྒྱུ་དང་འབྲས་བུ་ཡིན་པས། 
བྱང་ཆུབ་སེམས་དཔའི་ས་བཅུ་པོ་དེ་དག་གིས་ཀྱང་ཐམས་ཅད་མཁྱེན་པ་ཉིད་སྨོས་ལ། 
ཐམས་ཅད་མཁྱེན་པ་ཉིད་ཀྱིས་ཀྱང་རབ་ཏུ་ཕྱེ་བ་ཡིན་པར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་འདི་ལྟ་སྟེ་དཔེར་ན་རིན་པོ་ཆེའི་རི་དེ་དག་གིས་ཀྱང་རྒྱ་མཚོ་ཆེན་པོ་སྨོས་ལ། 
རྒྱ་མཚོ་ཆེན་པོས་ཀྱང་རབ་ཏུ་ཕྱེ་བའོ། 
།ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་ས་བཅུ་པོ་འདི་དག་གིས་[^2532K]ཀྱང་ཐམས་ཅད་མཁྱེན་པ་ཉིད་སྨོས་ལ་དེ་[^2533K]ཐམས་ཅད་མཁྱེན་པ་ཉིད་ཀྱིས་ཀྱང་རབ་ཏུ་ཕྱེ་བའོ་ཞེས་གསུངས་པའོ། 
།ས་རྣམས་ཀྱི་ངེས་པར་འབྱུང་དཀའ་བའི་ངེས་པར་འབྱུང་བའི་འབྲས་བུ་ཆེན་པོ། 
ཡོན་ཏན་ནི་རྒྱུ་དང་འབྲས་བུར་འབྲེལ་པ་སྟེ། 
རྒྱ་མཚོ་ལས་ངེས་པར་འབྱུང་དཀའ་བ་ལྟ་བུའི་ཕྱིར་དང། 
ངེས་པར་འབྱུང་བ་རྣམས་ཀྱི་བྱང་ཆུབ་ཀྱི་འབྲས་བུ་ཆེ་བའི་ཕྱིར་རོ། 
།རྒྱ་མཚོ་ཆེན་པོའི་ཡོན་ཏན་ནི་བརྒྱད་དུ་རིག་པར་བྱ་སྟེ། 
འཇུག་བདེ་བའི་ཡོན་ཏན་ནི་གང་གི་ཕྱིར། 
ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
རྒྱ་མཚོ་ཆེན་པོ་ནི་[^2534K]རྣམ་པ་བཅུས་མི་འཕྲོགས་པའི་གྲངས་སུ་འགྲོ་སྟེ། 
བཅུ་གང་ཞེ་ན། 
འདི་ལྟ་སྟེ་བགས་ཀྱིས་[^2535K]གཞོལ་བ་ཞེས་གསུངས་པའོ། 
།གཙང་མ་ཉིད་ཀྱི་ཡོན་ཏན་ནི་[^2536K]གང་གི་ཕྱིར། 
ཤི་བའི་རོ་དང་མི་གནས་པ་ཞེས་གསུངས་པའོ། 
།མི་འདྲ་བ་མེད་པའི་ཡོན་ཏན་ནི་གང་གི་ཕྱིར། 
ཆུ་གཞན་གྱི་གྲངས་སྤངས་པ་ཞེས་གསུངས་པའོ། 
།ཀུན་དུ་བསྲུངས་པའི་ཡོན་ཏན་ནི་གང་གི་ཕྱིར། 
རོ་གཅིག་པ་ཞེས་གསུངས་པའོ། 
།ཕན་འདོགས་པའི་ཡོན་ཏན་ནི་གང་གི་ཕྱིར། 
རིན་པོ་ཆེ་མང་བ་ཞེས་གསུངས་པའོ། 
།ཟབ་པ་དང་རྒྱ་ཆེ་བ་གཉིས་ཀྱིས་མི་སྐམ་པ་ཉིད་ཀྱི་ཡོན་ཏན་ནི་གང་གི་ཕྱིར། 
ཟབ་ཅིང་གཏིང་[^2537K]དཔག་དཀའ་བ་དང་ཡངས་ཤིང་ཚད་མེད་པ་ཞེས་གསུངས་པའོ། 
།ཆེན་པོ་དག་གི་[^2538K]གནས་བཅས་པའི་ཕྱིར་གནས་ཀྱི་ཡོན་ཏན་ནི་གང་གི་ཕྱིར། 
འབྱུང་བ་ཆེན་པོ་[^2539K]གནས་སུ་གྱུར་པ་ཞེས་གསུངས་པའོ། 
།རླབས་འབྱུང་བའི་དུས་ལས་མི་ཡོལ་བ་དང། 
ཆུས་ངོམས་མི་ཤེས་པ་གཉིས་ཀྱིས་[^2540K]འཇིག་རྟེན་བསྲུངས་པའི་[^2541K]ཡོན་ཏན་ནི་གང་གི་ཕྱིར། 
དུས་ཆད་པ་ལས་མི་ཡོལ་བ་དང། 
སྤྲིན་ཆེན་པོའི་ཆར་ཐམས་ཅད་ཀུན་དུ་འཛིན་པས་མི་ངོམས་པའོ་ཞེས་གསུངས་པ་སྟེ། 
རྒྱ་མཚོ་ཆེན་པོ་དང་འདྲ་བའི་ཆོས་ཉིད་ཀྱིས་ས་བཅུ་རྣམས་སུ་བྱང་ཆུབ་སེམས་དཔའི་སྤྱོད་པ་ཡང་རྣམ་པ་བཅུར་རིག་པར་བྱ་སྟེ། 
གང་གི་ཕྱིར་ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་སྤྱོད་པ་ཡང་རྣམ་པ་བཅུས་མི་འཕྲོགས་པའི་[^2542K]གྲངས་སུ་འགྲོ་སྟེ། 
བཅུ་གང་ཞེ་ན་འདི་ལྟ་སྟེ། 
བྱང་ཆུབ་སེམས་དཔའི་སྤྱོད་སྤྱོད་པ་[^2543K]ས་རབ་ཏུ་དགའ་བ་ལ་སྨོན་ལམ་ཆེན་པོ་རིམ་གྱིས་མངོན་པར་བསྒྲུབས་པས་གཞོལ་བ་དང་། 
བྱང་ཆུབ་སེམས་དཔའི་ས་དྲི་མ་མེད་པ་ལ་འཆལ་པའི་ཚུལ་ཁྲིམས་ཀྱིས་ཤི་བའི་རོ་དང་མི་གནས་པ་དང། 
བྱང་ཆུབ་སེམས་དཔའི་ས་[^2544K]འོད་བྱེད་པ་ལ་འཇིག་རྟེན་པའི་གདགས་པའི་གྲངས་སྤངས་པ་དང། 
བྱང་ཆུབ་སེམས་དཔའི་ས་འོད་འཕྲོ་བ་[^2545K]ཅན་ལ། 
སངས་རྒྱས་ལ་དད་པ་མི་ཕྱེད་པའི་རོ་གཅིག་པ་དང། 
བྱང་ཆུབ་སེམས་དཔའི་ས་ཤིན་ཏུ་སྦྱང་དཀའ་ལ། 
ཐབས་དང་མངོན་པར་ཤེས་པ་ཚད་མེད་པས་འཇིག་རྟེན་པའི་བྱ་བ་མངོན་པར་སྒྲུབ་པའི་རིན་པོ་ཆེ་མང་བ་དང་། 
བྱང་ཆུབ་སེམས་དཔའི་ས་མངོན་དུ་གྱུར་ལ་རྟེན་ཅིང་འབྲེལ་པར་འབྱུང་བ་ལ་རབ་ཏུ་རྟོག་པས་[^2546K]ཟབ་པ་དང། 
བྱང་ཆུབ་སེམས་དཔའི་ས་རིང་དུ་སོང་ལ་བློས་རབ་ཏུ་རྣམ་པར་འབྱེད་པ་ལ་མཁས་པས་[^2547K]ཡངས་ཤིང་ཚད་མེད་པ་དང་། 
བྱང་ཆུབ་སེམས་དཔའི་ས་མི་གཡོ་བ་ལ་བཀོད་པ་ཆེན་པོ་མངོན་པར་སྒྲུབ་པ་ཀུན་དུ་བསྟན་པས་འབྱུང་བ་ཆེན་པོའི་གནས་སུ་གྱུར་པ་དང་། 
བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་ལ་རྣམ་པར་ཐར་པ་ཟབ་མོས་འགྲོ་བའི་སྤྱོད་པ་ཇི་ལྟ་བ་བཞིན་དུ་ཁོང་དུ་ཆུད་པས་དུས་ཆད་པ་ལས་མི་ཡོལ་བ་དང། 
བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་དེ་བཞིན་གཤེགས་པའི་ཆོས་ཀྱི་སྣང་བའི་སྤྲིན་གྱི་ཆར་ཆེན་པོ་ཐམས་ཅད་ཀུན་དུ་འཛིན་པས་མི་ངོམས་པའོ་ཞེས་གསུངས་པའོ། 
།མཐར་ཐུག་པར་ཡོངས་སུ་བསྔོ་བའི་ཡོན་ཏན་ནི། 
།ནོར་བུ་རིན་པོ་ཆེ་ཆེན་པོའི་དཔེས་སྟོན་ཏེ་གང་གི་ཕྱིར། 
ཀྱེ་རྒྱལ་བའི་སྲས་འདི་ལྟ་སྟེ་དཔེར་ན། 
ནོར་བུ་རིན་པོ་ཆེ་ཆེན་པོ་ནི་[^2548K]གང་གི་ཚེ། 
རིན་པོ་ཆེ་[^2549K]རིགས་བཅུ་ལས་ཤིན་ཏུ་འདས་ནས་མངོན་པར་སྦགས་པར་གྱུར། 
མགར་བ་མཁས་པས་ལེགས་པར་བསྲེགས། 
ལེགས་པར་བཅོས། 
ལེགས་པར་ཡོངས་སུ་སྦྱངས། 
ལེགས་པར་བྱི་དོར་བྱས་ཏེ། 
ལེགས་པར་ཕུག་ཅིང་རིན་པོ་ཆེའི་སྐུད་པས་ལེགས་པར་བཏགས་ལ། 
ནོར་བུ་རིན་པོ་ཆེ་དང་བཻ་ཌཱུརྱའི་[^2550K]ཡུ་བ་མཐོན་པོ་ཅན་གྱི་རྒྱལ་མཚན་གྱི་རྩེ་མོ་ལ་བཏགས་ཏེ། 
ཐམས་ཅད་[^2551K]འོད་རབ་ཏུ་འབྱུང་ཞིང། 
རྒྱལ་པོས་བསྔགས་པར་[^2552K]གྱུར་པ་དེའི་ཚེ། 
སེམས་ཅན་ཐམས་ཅད་ཀྱིས་རིན་པོ་ཆེ་ཐམས་ཅད་བསྡུ་བར་བྱ་བར་ཉེ་བར་གནས་པ་ཡིན་ནོ། 
།ཀྱེ་རྒྱལ་བའི་སྲས་དེ་བཞིན་དུ་གང་གི་ཚེ། 
བྱང་ཆུབ་སེམས་དཔའ་རྣམས་ཀྱི་ཐམས་ཅད་མཁྱེན་པ་ཉིད་ཀྱི་སེམས་རིན་པོ་ཆེ་བསྐྱེད་པ་[^2553K]འཕགས་པའི་རིགས་བཅུ་ལས་ཤིན་ཏུ་འདས་པ་བསྐྱེད་པར་འགྱུར། 
སྦྱངས་པའི་ཡོན་ཏན་དང། 
ཡོ་བྱད་བསྙུངས་པ་དང། 
ཚུལ་ཁྲིམས་དང། 
བརྟུལ་ཞུགས་[^2554K]དང་། 
དཀའ་ཐུབ་ཀྱིས་[^2555K]ལེགས་པར་བསྲེགས། 
བསམ་གཏན་དང། 
ཏིང་ངེ་འཛིན་དང་སྙོམས་པར་འཇུག་པས་ལེགས་པར་བཅོས། 
ལམ་གྱི་ཡན་ལག་གི་རྣམ་པས་ལེགས་པར་སྦྱངས། 
ཐབས་དང་མངོན་པར་ཤེས་པས་ལེགས་པར་བྱི་དོར་བྱས་ཏེ། 
རྟེན་ཅིང་འབྲེལ་པར་འབྱུང་བས་ལེགས་པར་ཕུག་ཅིང། 
ཐབས་དང་ཤེས་རབ་རིན་པོ་ཆེ་སྣ་ཚོགས་ཀྱི་སྐུད་པས་ལེགས་པར་བཏགས་ལ། 
དབང་གི་ནོར་བུ་རིན་པོ་ཆེ་ཆེན་པོ་དང་། 
བཻ་ཌཱུརྱའི་ཡུ་བ་ཅན་གྱི་རྒྱལ་མཚན་གྱི་རྩེ་མོ་ལ་བཏགས་ཏེ། 
སེམས་ཅན་གྱི་སྤྱོད་པ་ཐམས་ཅད་རབ་ཏུ་བཏགས་པ་[^2556K]དང། 
ཐོས་པའི་ཤེས་པའི་འོད་རབ་ཏུ་འབྱུང་བར་གྱུར་ལ། 
དེ་བཞིན་གཤེགས་པ་ཆོས་ཀྱི་རྒྱལ་པོས་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དབང་བསྐུར་བས་དབང་བསྐུར་བར་གྱུར་པ་དེའི་ཚེ། 
སེམས་ཅན་ཐམས་ཅད་ཀྱིས་སངས་རྒྱས་ཀྱི་མཛད་པ་རིན་པོ་ཆེ་ཐམས་ཅད་བསྡུ་བར་བྱ་བར་ཉེ་བར་[^2557K]གནས་པ་ཡིན་ཏེ། 
དེའི་ཚེ་ཐམས་ཅད་མཁྱེན་པ་ཞེས་ཀྱང་བྱའོ་ཞེས་གསུངས་པའོ། 
།དེ་ལ་རིན་པོ་ཆེའི་རིགས་བཅུ་ལས་ཤིན་ཏུ་འདས་ཞེས་བྱ་བ་ནི་ནོར་བུ་དང། 
མུ་ཏིག་དང་བཻ་ཌཱུརྱ་ལ་སོགས་པའི་ནང་ནས། 
ནོར་བུ་དང་བཻ་ཌཱུརྱ་མ་གཏོགས་པའོ། 
།མངོན་པར་སྦགས་ཞེས་བྱ་བ་ནས་ཐམས་ཅད་དུ་འོད་རབ་ཏུ་འབྱུང་བར་གྱུར་ཅེས་བྱ་བའི་བར་གྱིས་ཡོན་ཏན་རྣམ་པ་བརྒྱད་ཀྱིས་ཡོངས་སུ་ཟིན་པར་སྟོན་ཏེ། 
ཡོན་ཏན་རྣམ་པ་བརྒྱད་ནི་རྟག་པར་མངོན་པར་སྦགས་པས་ཤིན་ཏུ་ཡོངས་སུ་བརྟགས་པའི་ཕྱིར་རིགས་ཀྱི་[^2558K]ཡོངས་སུ་བཏགས་པའི་[^2559K]ཡོན་ཏན་དང། 
མགར་བ་[^2560K]མཁས་པས་ལེགས་པར་བསྲེགས་པས་ཁ་དོག་གི་ཡོན་ཏན་དང། 
ལེགས་པར་བཅོས་པས་དབྱིབས་ཀྱི་ཡོན་ཏན་དང། 
ལེགས་པར་ཡོངས་སུ་སྦྱངས་པས་དྲི་མ་མེད་པའི་ཡོན་ཏན་དང། 
ལེགས་པར་བྱི་དོར་བྱས་པས་གསལ་བའི་ཡོན་ཏན་དང་། 
ལེགས་པར་ཕུག་པ་དང། 
རིན་པོ་ཆེའི་སྐུད་པས་ལེགས་པར་བཏགས་པ་དང་། 
ནོར་བུ་རིན་པོ་ཆེ་དང་བེེ་ཌཱུརྱའི་ཡུ་བ་མཐོན་པོ་ཅན་གྱི་རྒྱལ་མཚན་གྱི་རྩེ་མོ་ལ་བཏགས་པའི་ཚིག་གསུམ་གྱིས་མངོན་པར་འདུ་བྱེད་པའི་ཡོན་ཏན་དང། 
ཐམས་ཅད་དུ་འོད་ཟེར་རབ་ཏུ་འབྱུང་བས། 
ཐམས་ཅད་དུ་འོད་[^2561K]རབ་ཏུ་འབྱུང་བའི་ཕྱིར། 
མཐུའི་ཡོན་ཏན་དང་རྒྱལ་པོས་[^2562K]བསྔགས་པ་ཞེས་བྱ་བས་ནི། 
ཡོངས་སུ་མ་བཟུང་བ་ཉིད་ཀྱི་ཡོན་ཏན་ཉིད་སྟོན་ཏོ། 
།ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དབང་བསྐུར་བ་ཉིད་ནི་སེམས་ཅན་ཐམས་ཅད་དང་ཐུན་མོང་བའི་དགེ་བའི་རྩ་བའི་གཏེར་ཉིད་དུའོ། 
།འཕགས་པའི་རིགས་བཅུ་ལས་ཤིན་ཏུ་འདས་ཞེས་བྱ་བ་ནི། 
།ཉན་ཐོས་ཀྱི་རིགས་བརྒྱད་དེ། 
ཞུགས་པ་དང་འབྲས་བུ་ལ་གནས་པའི་བྱེ་བྲག་གིས་སོ། 
།རང་སངས་རྒྱས་ཀྱི་རིགས་གཉིས་ཏེ། 
ཞུགས་པ་དང་འབྲས་བུ་ལ་གནས་པའོ། 
།དེ་ལྟར་སའི་དཔེས་ས་བཅུ་པའི་རྣམ་པར་གཞག་པ་བསྟན་ནས། 
སའི་ཕན་ཡོན་གྱིས་སྟོན་ཏེ། 
དེ་ལ་སའི་ཕན་ཡོན་[^2563K]ནི་རྣམ་པ་གཉིས་ཏེ། 
བསོད་ནམས་འཕེལ་བ་དང་མཆོད་པ་བྱེད་པའོ། 
།དེ་ཡང་མོས་པ་ལ་གཟུད་པའི་ཕྱིར[^2564K]། 
ཆོས་ཀྱི་རྣམ་གྲངས་འདི་ཆེ་བ་ཉིད་དུ་ཡང་དག་པར་བསྟན་པའི་ཕྱིར་ཡོངས་སུ་བསྟན་ཏེ་གང་གི་ཕྱིར། 
ཀྱེ་རྒྱལ་བའི་སྲས་བྱང་ཆུབ་སེམས་དཔའི་སྤྱོད་པ་ཡང་དག་པར་སྒྲུབ་པ་རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་ཡོན་ཏན་སོགས་པའི་ཆོས་ཀྱི་སྒོའི་ལེའུ་འདི་ནི་སེམས་ཅན་དགེ་བའི་རྩ་བ་མ་བསྐྱེད་པ་རྣམས་ཀྱི་རྣ་ལམ་དུ་གྲག་པར་[^2565K]མི་འགྱུར་རོ། 
།བྱང་ཆུབ་སེམས་དཔའི་[^2566K]རྣམ་པར་གྲོལ་བའི་ཟླ་བས་སྨྲས་པ། 
ཀྱེ་རྒྱལ་བའི་སྲས་རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་ཡོན་ཏན་སོགས་པའི་ཆོས་ཀྱི་སྒོའི་ལེའུ་འདི། 
གང་དག་གི་རྣ་ལམ་དུ་གྲག་པར་གྱུར་པ་དེ་དག་བསོད་ནམས་ཀྱི་ཚོགས་ཇི་ཙམ་ཞིག་དང་ལྡན་པར་འགྱུར། 
བྱང་ཆུབ་སེམས་དཔའ་རྡོ་རྗེའི་སྙིང་པོས་སྨྲས་པ། 
ཀྱེ་རྒྱལ་བའི་སྲས་ཐམས་ཅད་མཁྱེན་པའི་ཡེ་ཤེས་ཀྱི་མཐུ་ཇི་ཙམ་པར་ཐམས་ཅད་མཁྱེན་པ་ཉིད་[^2567K]སེམས་བསྐྱེད་པས་བསྡུས་ཏེ། 
དམིགས་པའི་བསོད་ནམས་སོགས་པ་ཡང་[^2568K]དེ་ཙམ་སྟེ། 
ཐམས་ཅད་མཁྱེན་པ་ཉིད་ཀྱི་སེམས་བསྐྱེད་པས་བསྡུས་ཏེ། 
དམིགས་པའི་བསོད་ནམས་སོགས་པ་ཇི་ཙམ་པར། 
ཆོས་ཀྱི་སྒོའི་ལེའུ་འདི་ལ་མངོན་པར་ཕྱོགས་པའི་བསོད་ནམས་སོགས་པ་ཡང་དེ་ཙམ་དུ་ཤེས་པར་བྱའོ། 
།དེ་ཅིའི་ཕྱིར་ཞེ་ན། 
ཀྱེ་རྒྱལ་བའི་སྲས་བྱང་ཆུབ་སེམས་དཔའ་མ་ཡིན་པས་རྣམ་པ་ཐམས་ཅད་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་ཡོན་ཏན་སོགས་པའི་ཆོས་ཀྱི་སྒོའི་ལེའུ་འདི་མཉན་པའམ། 
མོས་པའམ། 
ཡིད་ཆེས་པའམ། 
ལེན་པའམ། 
འཛིན་པའམ། 
ཀུན་དུ་འཛིན་པར་མི་ནུས་ན། 
སྒོམ་པའི་རྣམ་པའི་སྦྱོར་བས་སྒྲུབ་པ་ལྟ་སྨོས་ཀྱང་ཅི་དགོས། 
ཀྱེ་རྒྱལ་བའི་སྲས་[^2569K]དེ་ལྟ་བས་ན། 
གང་དག་ཆོས་ཀྱི་སྒོའི་ལེའུ་འདི་ཉན་ཅིང་ཐོས་ནས་ཀྱང་མོས་པ་དང། 
མོས་ནས་ཀྱང་འཛིན་པ་དང་སྒོམ་པའི་[^2570K]རྣམ་པས་[^2571K]སྦྱོར་བའི་བྱང་ཆུབ་སེམས་དཔའ་དེ་དག་ནི། 
ཐམས་ཅད་མཁྱེན་པའི་ཡེ་ཤེས་ཀྱི་སྒོ་དང་ལྡན་པར་ཤེས་པར་བྱའོ་ཞེས་གསུངས་པའོ། 
།བསོད་ནམས་འཕེལ་བ་ལ་ཡིད་ཆེས་པར་བྱ་བའི་ཕྱིར་འགྱུར་བ་ལྟས་བཅོ་བརྒྱད་ཅན་དྲུག་སྣང་བ་ཀུན་དུ་སྟོན་ཏེ་གང་གི་ཕྱིར། 
དེ་ནས་དེའི་ཚེ་སངས་རྒྱས་ཀྱི་མཐུ་དང་ཆོས་ཉིད་ཐོབ་པས་ཕྱོགས་བཅུའི་འཇིག་རྟེན་ན་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་ཀྱི་འཇིག་རྟེན་གྱི་འགྱུར་བ་ལྟས་ཆེན་པོ་བཅོ་བརྒྱད་ཅན་དྲུག 
།གཡོས་རབ་ཏུ་གཡོས། 
ཀུན་དུ་རབ་ཏུ་གཡོས་སོ། 
།འགུལ་རབ་ཏུ་འགུལ། 
ཀུན་དུ་རབ་ཏུ་འགུལ་ཏོ[^2572K]། 
།ལྡེག་རབ་ཏུ་ལྡེག། 
།ཀུན་དུ་རབ་ཏུ་ལྡེག་གོ། 
།འཁྲུགས་རབ་ཏུ་འཁྲུགས། 
ཀུན་དུ་རབ་ཏུ་འཁྲུགས་སོ། 
།འུར་འུར་རབ་ཏུ་འུར་འུར། 
ཀུན་དུ་རབ་ཏུ་འུར་འུར་རོ། 
།ཆེམ་ཆེམ་རབ་ཏུ་ཆེམ་ཆེམ། 
ཀུན་དུ་རབ་ཏུ་ཆེམ་ཆེམ་མོ་ཞེས་གསུངས་པའོ། 
།དེ་ལ་འགྱུར་བ་དྲུག་ནི། 
གཡོ་བ་དང། 
མཐོ་བ་དང་། 
དམའ་བ་དང། 
སྟེང་དུ་འགྲོ་བ་དང་འོག་ཏུ་འགྲོ་བ་དང་[^2573K]སྒྲ་སྒྲོགས་པའོ། 
།ལྟས་བཅོ་བརྒྱད་ནི་གཡོས་པ་ལ་སོགས་པ་རྣམ་པ་དྲུག་པོ་དེ་དག་གིས་[^2574K]དལ་བ་དང་། 
འབྲིང་དང་དྲག་པ་རིམ་དུ་རིག་པར་བྱའོ། 
།དོན་གཞན་དུ་ན་སྣོད་ཀྱི་འཇིག་རྟེན་མངོན་པར་འདུས་བྱས་པ་དང། 
མངོན་པར་འདུས་མ་བྱས་པའི་སའི་[^2575K]དབང་དུ་བྱས་པ་དང། 
སེམས་ཅན་གྱི་འཇིག་རྟེན་ན་སེམས་ཅན་གྱི་རིས་བཞི་སྟེ། 
མི་མཁས་པ་དང། 
ཐ་དད་པ་ལ་མོས་པ་དང། 
ང་རྒྱལ་ཅན་དང། 
རིག་སྔགས་དང་ལྡན་པ་རྣམས་ཀྱི་དབང་དུ་བྱས་ནས། 
དལ་བ་དང། 
འབྲིང་དང་དྲག་པའི་བྱེ་བྲག་གིས་གཡོས་པ་ནས། 
ཀུན་དུ་རབ་ཏུ་ཆེམ་ཆེམ་གྱི་བར་གྱི་ལྟས་བཅོ་བརྒྱད་དུ་རིག་པར་བྱའོ། 
།དེ་ལྟར་བསོད་ནམས་འཕེལ་བ་ལ་ཡིད་ཆེས་པར་བྱ་བ་བསྟན་ནས་མཆོད་པ་བྱེད་པ་སྟོན་ཏེ། 
གང་གི་ཕྱིར་སངས་རྒྱས་ཀྱི་མཐུ་དང་ཆོས་ཉིད་ཐོབ་པས། 
ལྷའི་མེ་ཏོག་དང་། 
སྤོས་དང་ཕྲེང་བའི་སྤྲིན་གྱི་ཆར་མངོན་པར་བབ་བོ། 
།གོས་ཀྱི་སྤྲིན་དང།ལྷའི་[^2576K]རིན་པོ་ཆེའི་སྤྲིན་དང། 
ལྷའི་རྒྱན་གྱི་སྤྲིན་དང་། 
ལྷའི་གདུགས་ཀྱི་སྤྲིན་དང། 
ལྷའི་རྒྱལ་མཚན་གྱི་སྤྲིན་དང། 
ལྷའི་བ་དན་གྱི་སྤྲིན་གྱི་ཆར་མངོན་པར་བབ་བོ། 
།ལྷའི་རོལ་མོ་སིལ་སྙན་དང། 
ཕེག་[^2577K]རྡོབ་པ་དང་གླུ་དབྱངས་ཀྱི་སྤྲིན་གྱི་སྒྲ་གྲག་གོ། 
།ལྷའི་ལས་ཤིན་ཏུ་འདས་པ་ཐམས་ཅད་མཁྱེན་པ་ཉིད་ཀྱི་ས་ལ་མངོན་པར་བསྟོད་པའི་གླུ་དབྱངས་ཀྱི་སྤྲིན་གྱི་སྒྲ་གྲག་གོ་ཞེས་གསུངས་པའོ། 
།འཇིག་རྟེན་གྱི་ཁམས་ཐམས་ཅད་དུ་བསྟན་པ་དེ་ཡོངས་སུ་བརྗོད་པས་ནི་ཆོས་ཀྱི་རྣམ་གྲངས་འདི་སྒོ་མཐའ་ཡས་པ་ནས་སེམས་ཅན་གྱི་དོན་དུ་ཉེ་བར་གནས་པར་ཡོངས་སུ་བསྟན་ཏེ་གང་གི་ཕྱིར། 
གླིང་བཞི་པའི་འཇིག་རྟེན་གྱི་ཁམས་འདི་ནས་[^2578K]གཞན་འཕྲུལ་དབང་བྱེད་ཀྱི་གནས་སུ་ལྷའི་དབང་པོ་དབང་བསྒྱུར་གྱི་གཞལ་མེད་ཁང། 
ནོར་བུ་རིན་པོ་ཆེའི་སྙིང་པོ་ཅན་གྱི་ཁང་པ་ན་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་ཆོས་བསྟན་པ་[^2579K]འདི་ཕྱོགས་བཅུ་ཐམས་ཅད་དུ་རྒྱས་པར་བྱུང་བར་གྱུར་ཏོ། 
།སངས་རྒྱས་ཀྱི་མཐུས་ཕྱོགས་བཅུ་ནས་བྱང་ཆུབ་སེམས་དཔའ་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་དག་ཕྱོགས་བཅུ་རྒྱས་པར་འགེངས་ཤིང་ལྷགས་ཏེ། 
དེ་དག་ལྷགས་[^2580K]ནས་ཀྱང་འདི་སྐད་ཅེས། 
ཀྱེ་རྒྱལ་བའི་སྲས་དེ་ལྟར་ཁྱོད་ཀྱིས་བྱང་ཆུབ་སེམས་དཔའི་ཆོས་ཉིད་འདི་བརྗོད་པ་ལེགས་སོ་ལེགས་སོ། 
།ཀྱེ་རྒྱལ་བའི་སྲས་བདག་ཅག་ཀྱང་རྡོ་རྗེའི་སྙིང་པོ་ཞེས་བྱ་བར་མིང་མཐུན་པ་ཤ་སྟག་སྟེ། 
འཇིག་རྟེན་གྱི་ཁམས་རྡོ་རྗེའི་དཔལ་ཞེས་བྱ་བ་ནས་དེ་བཞིན་གཤེགས་པའི་མཚན་རྡོ་རྗེའི་རྒྱལ་མཚན་ཞེས་བྱ་བ་དག་གི་ཐད་ནས་འདིར་ལྷགས་ཏེ། 
འཇིག་རྟེན་གྱི་ཁམས་དེ་དག་ཐམས་ཅད་ན་ཡང། 
སངས་རྒྱས་ཀྱི་མཐུས་འཁོར་རྣམ་པ་འདྲ་བ་དག་ལ། 
ཚིག་འདི་དག་ཉིད་དང། 
ཡི་གེ་འདི་དག་ཉིད་དང་། 
རིམ་པ་[^2581K]འདི་དག་ཉིད་དང་། 
དོན་འདི་དག་བརྗོད་པ་དག་གིས་[^2582K]ཆོས་བསྟན་པ་འདི་ཉིད་ལྷག་ཆད་མེད་པ་བྱུང་བར་གྱུར་ཏོ། 
།ཀྱེ་རྒྱལ་བའི་སྲས་བདག་ཅག་ཀྱང་དཔང་དུ་གྱུར་པ་ཤ་སྟག་སངས་རྒྱས་ཀྱི་མཐུས་འཁོར་འདིར་ཕྱིན་ཏེ། 
ཀྱེ་རྒྱལ་བའི་སྲས་འཇིག་རྟེན་གྱི་ཁམས་འདིར་བདག་ཅག་ཇི་ལྟར་ཕྱིན་པ་དེ་བཞིན་དུ། 
ཕྱོགས་བཅུའི་འཇིག་རྟེན་གྱི་ཁམས་ཀྱི་གླིང་བཞི་པའི་འཇིག་རྟེན་གྱི་ཁམས་རེ་རེའི་གཞན་འཕྲུལ་དབང་བྱེད་ཀྱི་གནས་སུ་ལྷའི་རྒྱལ་པོའི་དབང་བསྒྱུར་[^2583K]གྱི་གཞལ་མེད་ཁང་ནོར་བུ་རིན་པོ་ཆེའི་སྙིང་པོ་ཅན་གྱི་ཁང་པར་ཡང་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཕྲ་རབ་ཀྱི་[^2584K]རྡུལ་སྙེད་ཀྱི། 
བྱང་ཆུབ་སེམས་དཔའ་རྣམས་ཕྱིན་པར་གྱུར་ཏོ་ཞེས་ཟེར་རོ་ཞེས་གསུངས་པ་སྟེ། 
རིམ་པ་འདི་དག་ཅེས་བྱ་བ་ནི་གོ་རིམས་འདི་དག་གོ། 
།ལྷག་མ་ནི་གོ་སླ་བས་རྣམ་པར་དབྱེ་བ་མ་བྱས་ཏེ། 
མདོ་སྡེ་ལས་ཇི་སྐད་འབྱུང་བ་བཞིན་དུ་ཁོང་དུ་[^2585K]ཆུད་པར་བྱའོ། 
།ས་འདི་ལ་གནས་པའི་བྱང་ཆུབ་སེམས་དཔའ་ནི། 
ཕལ་ཆེར་ལྷའི་རྒྱལ་པོ་དབང་ཕྱུག་ཆེན་པོར་འགྱུར་ཏེ། 
སེམས་ཅན་རྣམས་ལ་ཉན་ཐོས་དང། 
རང་སངས་རྒྱས་དང། 
བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་བསྟན་པ་[^2586K]ལ་མཁས་ཤིང་མཐུ་ཡོད་པ་ཡིན་ནོ། 
།དེ་འདོད་ན་སྐད་ཅིག་ཐང་ཅིག་ཡུད་ཙམ་ཅིག་ལ་ཏིང་ངེ་འཛིན་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་ཅིང་། 
དེ་དག་ལ་སྙོམས་པར་འཇུག་པ་དང། 
སངས་རྒྱས་དེ་སྙེད་ཀྱི་ཞལ་མཐོང་བ་དང། 
དེ་དག་གི་བྱིན་གྱི་རླབས་[^2587K]ཡང་དག་པར་ཤེས་པ་དང། 
འཇིག་རྟེན་གྱི་ཁམས་དེ་སྙེད་ཅིག་བསྐྱོད་པ་དང། 
དེ་སྙེད་དག་ཏུ་འགྲོ་བ་ལ་སོགས་པའི་བརྩོན་འགྲུས་རྩོམ་མོ། 
།འཕགས་པས་བཅུ་པ་[^2588K]ལས་ས་བཅུ་པ་ཆོས་ཀྱི་སྤྲིན་ཞེས་བྱ་བའི་རྣམ་པར་བཤད་པ་རྫོགས་ཏེ་ས་བཅུ་[^2589K]རྣམ་པར་བཤད་པ་རྫོགས་སོ།། 
།།རྒྱ་གར་གྱི་མཁན་པོ་མཉྫུ་ཤྲཱི་གརྦྷ་དང་། 
པྲཛྙཱ་ཝརྨ་དང་། 
ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེ་དང་། 
བནྡེ་དཔལ་བརྩེགས་ཀྱིས་བསྒྱུར་ཏེ་ཞུས་ནས་གཏན་ལ་ཕབ་པ[^2590K]།། 
།།

[^1K]: དྷཱུ། སྣར་ཐང་།
[^2K]: བཅུ་བཅུའི། སྣར་ཐང་། པེ་ཅིན།
[^3K]: གྱིས་བརླབས། སྣར་ཐང་། པེ་ཅིན།
[^4K]: བསྒྱུར། སྣར་ཐང་།
[^5K]: གཅིག། སྣར་ཐང་། པེ་ཅིན།
[^6K]: གནས་པ། སྣར་ཐང་། པེ་ཅིན།
[^7K]: ཅིའི་ཕྱིར། ཞེས་པར་མ་གཞན་ནང་མེད།
[^8K]: གནས་པས། ཞེས་པར་མ་གཞན་ནང་མེད།
[^9K]: ལ། ཞེས་པར་མ་གཞན་ནང་མེད།
[^10K]: གུས་པར། སྣར་ཐང་། པེ་ཅིན།
[^11K]: བསྟོན། སྣར་ཐང་།
[^12K]: སེམས་དཔའ། སྣར་ཐང་། པེ་ཅིན།
[^13K]: གིས། སྣར་ཐང་།
[^14K]: ཡིན་པ། སྣར་ཐང་། པེ་ཅིན།
[^15K]: རྡོ་རྗེའི། སྣར་ཐང་། པེ་ཅིན།
[^16K]: དང་འདྲ་བས་རྡོ་རྗེའི། ཞེས་པར་མ་གཞན་ནང་མེད།
[^17K]: ཤིག་པའི། སྣར་ཐང་།
[^18K]: རྡུལ་ཕྲ་རབས། པེ་ཅིན།
[^19K]: གི། སྣར་ཐང་། པེ་ཅིན།
[^20K]: ཀྱིས། སྣར་ཐང་། པེ་ཅིན།
[^21K]: གྱིས་བརླབས། སྣར་ཐང་། པེ་ཅིན།
[^22K]: ཏེ། སྣར་ཐང་། པེ་ཅིན།
[^23K]: གིས། སྣར་ཐང་། པེ་ཅིན།
[^24K]: གིས། སྣར་ཐང་། པེ་ཅིན།
[^25K]: གྱིས། སྣར་ཐང་། པེ་ཅིན།
[^26K]: གྱིས་བརླབས་ཀྱི། སྣར་ཐང་། གྱིས་བརླབས་ཀྱིས། པེ་ཅིན།
[^27K]: བརླབས་པ། སྣར་ཐང་། པེ་ཅིན།
[^28K]: བརླབས་པ། སྣར་ཐང་། པེ་ཅིན།
[^29K]: བྱ། སྣར་ཐང་།
[^30K]: དད་པར། སྣར་ཐང་། པེ་ཅིན།
[^31K]: ཀྱི། སྣར་ཐང་། པེ་ཅིན།
[^32K]: ཁོང་དུ། ཞེས་པར་མ་གཞན་ནང་མེད།
[^33K]: ཐོས་པར། སྣར་ཐང་། པེ་ཅིན།
[^34K]: འགོད་པ། སྣར་ཐང་། པེ་ཅིན།
[^35K]: རྟོག་པར། སྣར་ཐང་། པེ་ཅིན།
[^36K]: བརླབས་པ། སྣར་ཐང་། པེ་ཅིན།
[^37K]: ཀྱིས། སྣར་ཐང་། པེ་ཅིན།
[^38K]: རྟོགས་པའི། སྣར་ཐང་། པེ་ཅིན།
[^39K]: གིས། པེ་ཅིན།
[^40K]: གསུངས་པའོ། སྣར་ཐང་། པེ་ཅིན།
[^41K]: བྱེད་པས་ཆོས་རྟོགས་པར། ཞེས་པར་མ་གཞན་ནང་མེད།
[^42K]: ནི། སྣར་ཐང་། པེ་ཅིན།
[^43K]: སྦྱོང་བས། སྣར་ཐང་། པེ་ཅིན།
[^44K]: གྱིས། ཞེས་པར་མ་གཞན་ནང་མེད།
[^45K]: ཀྱིས་ས་ཐོབ་པ། སྣར་ཐང་། ཀྱིས་ས་འཐོབ་པ། པེ་ཅིན།
[^46K]: བསྒོམས་པའི། སྣར་ཐང་། པེ་ཅིན།
[^47K]: གིས། སྣར་ཐང་། པེ་ཅིན།
[^48K]: ནི། སྣར་ཐང་། པེ་ཅིན།
[^49K]: རྟེན་པའི། སྣར་ཐང་། པེ་ཅིན།
[^50K]: དེ། ཞེས་པར་མ་གཞན་ནང་མེད།
[^51K]: ཅི་རིག་པར། སྣར་ཐང་།
[^52K]: གཉིས་ལ་ཡང། སྣར་ཐང་། པེ་ཅིན།
[^53K]: བརྩོམ། སྣར་ཐང་། པེ་ཅིན།
[^54K]: འཛིན་པ། ཞེས་པར་མ་གཞན་ནང་མེད།
[^55K]: མཁས་པ། སྣར་ཐང་། པེ་ཅིན།
[^56K]: རྟོག་པར། སྣར་ཐང་། པེ་ཅིན།
[^57K]: སྒོམ་པའི། སྣར་ཐང་། པེ་ཅིན།
[^58K]: གིས། སྣར་ཐང་། པེ་ཅིན།
[^59K]: འཐོབ་པ། སྣར་ཐང་།
[^60K]: མི། ཞེས་པར་མ་གཞན་ནང་མེད།
[^61K]: ཀྱིས། སྣར་ཐང་།
[^62K]: གིས། པེ་ཅིན།
[^63K]: འཐོབ་པའོ། སྣར་ཐང་། པེ་ཅིན།
[^64K]: གིས། སྣར་ཐང་།
[^65K]: འཆུམས་པར། སྣར་ཐང་།
[^66K]: ཡང་དག་པ་རིག་པའི། སྣར་ཐང་། ཡང་དག་པ་རིགས་པའི། པེ་ཅིན།
[^67K]: དྲིས་པ། སྣར་ཐང་། པེ་ཅིན།
[^68K]: ཐོབ་པ། སྣར་ཐང་། པེ་ཅིན།
[^69K]: གིས། སྣར་ཐང་།
[^70K]: བརླབས་པ། སྣར་ཐང་། པེ་ཅིན།
[^71K]: བརླབས། སྣར་ཐང་། པེ་ཅིན།
[^72K]: བསྐུས། སྣར་ཐང་།
[^73K]: གིས། སྣར་ཐང་། པེ་ཅིན།
[^74K]: དབྱེ་མཁས་པར་བྱ་བར། པེ་ཅིན། དབྱེ་བ་མཁས་སོ་བར། སྣར་ཐང་།
[^75K]: ལ། སྣར་ཐང་། པེ་ཅིན།
[^76K]: གྱིས་བརླབས་ཀྱིས། སྣར་ཐང་། པེ་ཅིན།
[^77K]: གིས། སྣར་ཐང་། པེ་ཅིན།
[^78K]: གྱིས། སྣར་ཐང་།
[^79K]: ཀྱིས། སྣར་ཐང་།
[^80K]: གྱིས་བརླབས། སྣར་ཐང་། པེ་ཅིན།
[^81K]: གིས། པེ་ཅིན།
[^82K]: རྩ་བའི་ཆོས་ཡོངས་སུ་དག་པས་སྤོབས་པ་ནི་གང་གི་ཕྱིར་རང་གི་དགེ་བའི། ཞེས་པར་མ་གཞན་ནང་མེད།
[^83K]: སྦྱང་བའི། སྣར་ཐང་། པེ་ཅིན།
[^84K]: ཀྱིས། སྣར་ཐང་། པེ་ཅིན།
[^85K]: ཀྱི། སྣར་ཐང་།
[^86K]: གསུངས་པའོ། སྣར་ཐང་། པེ་ཅིན།
[^87K]: ཐོགས་པ། སྣར་ཐང་། པེ་ཅིན།
[^88K]: བརྗེད་མ། སྣར་ཐང་།
[^89K]: རྫི་བ། སྣར་ཐང་། པེ་ཅིན།
[^90K]: རྣམ་པར། སྣར་ཐང་། པེ་ཅིན།
[^91K]: རྟོག། སྣར་ཐང་། པེ་ཅིན།
[^92K]: མེད་པས། སྣར་ཐང་། པེ་ཅིན།
[^93K]: རིགས་པ། སྣར་ཐང་། པེ་ཅིན།
[^94K]: རིགས་པ། སྣར་ཐང་། པེ་ཅིན།
[^95K]: གི། སྣར་ཐང་། པེ་ཅིན།
[^96K]: གཅད། སྣར་ཐང་། པེ་ཅིན།
[^97K]: གྱིས་བརླབས། སྣར་ཐང་། པེ་ཅིན།
[^98K]: གྱིས་བརླབས། སྣར་ཐང་། པེ་ཅིན།
[^99K]: རློབ་པའོ། སྣར་ཐང་། པེ་ཅིན།
[^100K]: གྱི། སྣར་ཐང་། པེ་ཅིན།
[^101K]: གིས། པེ་ཅིན།
[^102K]: རྫི་བ། སྣར་ཐང་། པེ་ཅིན།
[^103K]: རྟོགས་པའི། སྣར་ཐང་།
[^104K]: མདོ་སྡེ། སྣར་ཐང་། པེ་ཅིན།
[^105K]: གྱིས་བཅུ། སྣར་ཐང་།
[^106K]: གྱིས། སྣར་ཐང་། པེ་ཅིན།
[^107K]: བསྒྲུབས་པའི། སྣར་ཐང་། པེ་ཅིན།
[^108K]: གྱི་ཡོན་ཏན། ཞེས་པར་མ་གཞན་ནང་མེད།
[^109K]: ལས། སྣར་ཐང་། པེ་ཅིན།
[^110K]: བསགས་པའི། སྣར་ཐང་། པེ་ཅིན།
[^111K]: འཛིན་པས། སྣར་ཐང་། པེ་ཅིན།
[^112K]: སྦྱངས་པ། སྣར་ཐང་། པེ་ཅིན།
[^113K]: རྟོག་པས། སྣར་ཐང་།
[^114K]: ཏེ། སྣར་ཐང་། པེ་ཅིན།
[^115K]: དེ། སྣར་ཐང་། པེ་ཅིན།
[^116K]: དང། ཞེས་པར་མ་གཞན་ནང་མེད།
[^117K]: ཕྱིར། སྣར་ཐང་། པེ་ཅིན།
[^118K]: སླུ་བ། སྣར་ཐང་། པེ་ཅིན།
[^119K]: ཡང། ཞེས་པར་མ་གཞན་ནང་མེད།
[^120K]: ན། སྣར་ཐང་། པེ་ཅིན།
[^121K]: ཚོགས་པའི། སྣར་ཐང་། པེ་ཅིན།
[^122K]: འཐོབ་པའི། སྣར་ཐང་། པེ་ཅིན།
[^123K]: བསྟེན། སྣར་ཐང་།
[^124K]: ཀྱིས། སྣར་ཐང་། པེ་ཅིན།
[^125K]: ནི། པེ་ཅིན།
[^126K]: དེ་ལྟ། སྣར་ཐང་། པེ་ཅིན།
[^127K]: བསམ། སྣར་ཐང་། པེ་ཅིན།
[^128K]: གང། སྣར་ཐང་།
[^129K]: འབྱམས། སྣར་ཐང་། པེ་ཅིན།
[^130K]: ས། སྣར་ཐང་།
[^131K]: སྐྱེད་པ། སྣར་ཐང་། པེ་ཅིན།
[^132K]: ཡང། སྣར་ཐང་། པེ་ཅིན།
[^133K]: རྣམ་པ་པས། པེ་ཅིན།
[^134K]: སྣང་བར་སྦྱང་བའི། སྣར་ཐང་། སྣང་སྦྱང་བྱ་བའི། པེ་ཅིན།
[^135K]: སྦུག་པ། སྣར་ཐང་།
[^136K]: ཉེས་པའི། སྣར་ཐང་།
[^137K]: གྱི། སྣར་ཐང་། པེ་ཅིན།
[^138K]: དག། སྣར་ཐང་། པེ་ཅིན།
[^139K]: ས། ཞེས་པར་མ་གཞན་ནང་མེད།
[^140K]: གཉེན་པོར། སྣར་ཐང་། པེ་ཅིན།
[^141K]: བསྒོམས་པའི། སྣར་ཐང་། པེ་ཅིན།
[^142K]: བརྗོད་པས། སྣར་ཐང་། པེ་ཅིན།
[^143K]: མཚན་མར། སྣར་ཐང་། པེ་ཅིན།
[^144K]: ལ་བ། སྣར་ཐང་། པེ་ཅིན།
[^145K]: སོལ་བའི། སྣར་ཐང་། པེ་ཅིན།
[^146K]: བསྲེག་པའི། སྣར་ཐང་། པེ་ཅིན།
[^147K]: འཕྲོ། སྣར་ཐང་། པེ་ཅིན།
[^148K]: རང། པེ་ཅིན།
[^149K]: མཆུ། སྣར་ཐང་། པེ་ཅིན།
[^150K]: འབྱམས། སྣར་ཐང་། པེ་ཅིན།
[^151K]: འབྱམས། སྣར་ཐང་། པེ་ཅིན།
[^152K]: འབྱམས་ཀྱང། སྣར་ཐང་། པེ་ཅིན།
[^153K]: གོ་ཆེན་པོ། སྣར་ཐང་། པེ་ཅིན།
[^154K]: །།_། ཞེས་པར་མ་གཞན་ནང་མེད།
[^155K]: སེམས་དཔའ། པེ་ཅིན།
[^156K]: གིས། སྣར་ཐང་།
[^157K]: ཅིའི་ཕྱིར། སྣར་ཐང་། པེ་ཅིན།
[^158K]: འདོད་པ། སྣར་ཐང་། པེ་ཅིན།
[^159K]: དང་སྟེ། སྣར་ཐང་། པེ་ཅིན།
[^160K]: བལྟ། སྣར་ཐང་། པེ་ཅིན།
[^161K]: བཅས་པའི། སྣར་ཐང་།
[^162K]: བལྟ། སྣར་ཐང་། པེ་ཅིན།
[^163K]: དག། སྣར་ཐང་།
[^164K]: བྱུང་བའི། སྣར་ཐང་། པེ་ཅིན།
[^165K]: དག། སྣར་ཐང་།
[^166K]: གིས། སྣར་ཐང་། པེ་ཅིན།
[^167K]: གྱིས་རྟོག་པ། སྣར་ཐང་། གྱིས་རྟོགས་པ། པེ་ཅིན།
[^168K]: སྐུལ། སྣར་ཐང་། པེ་ཅིན།
[^169K]: དང་སྟེ། སྣར་ཐང་། པེ་ཅིན།
[^170K]: དང། སྣར་ཐང་། པེ་ཅིན།
[^171K]: རྙོགས་པ། སྣར་ཐང་།
[^172K]: གི། སྣར་ཐང་།
[^173K]: བླུན་པོ། ཅོ་ནེ།
[^174K]: དག་སྟོན་ཏེ། སྣར་ཐང་། པེ་ཅིན།
[^175K]: བལྟ། པེ་ཅིན། བལྟ་བ། སྣར་ཐང་།
[^176K]: བྱ་བ། སྣར་ཐང་། པེ་ཅིན།
[^177K]: རིགས་པས། སྣར་ཐང་། པེ་ཅིན།
[^178K]: བྱས་པས། སྣར་ཐང་། པེ་ཅིན།
[^179K]: དཀའ་བར། སྣར་ཐང་།
[^180K]: སྒྲུབ། སྣར་ཐང་། པེ་ཅིན།
[^181K]: དེ། ཞེས་པར་མ་གཞན་ནང་མེད།
[^182K]: སྒྲུབ་པར། སྣར་ཐང་། པེ་ཅིན།
[^183K]: མི། སྣར་ཐང་། པེ་ཅིན།
[^184K]: སྒྲུབ་པར། སྣར་ཐང་། པེ་ཅིན།
[^185K]: སྒྲུབ་པར། སྣར་ཐང་། པེ་ཅིན།
[^186K]: ། །་སྒྲུབ་པར་དཀའ་བའོ། སྣར་ཐང་། པེ་ཅིན།
[^187K]: སྒྲུབ་པར། སྣར་ཐང་། པེ་ཅིན།
[^188K]: སྒྲུབ་པར། སྣར་ཐང་། པེ་ཅིན།
[^189K]: བྱ་བ་པར་སྟོན་སྟེ། སྣར་ཐང་། པེ་ཅིན།
[^190K]: སྒོམས་པ། སྣར་ཐང་། པེ་ཅིན།
[^191K]: ཡིན། སྣར་ཐང་། པེ་ཅིན།
[^192K]: ནས། སྣར་ཐང་། པེ་ཅིན།
[^193K]: དེ། སྣར་ཐང་། པེ་ཅིན།
[^194K]: འཇུག་པ། སྣར་ཐང་། པེ་ཅིན།
[^195K]: རིག་པར། སྣར་ཐང་། པེ་ཅིན།
[^196K]: ཡང་དག་པར། སྣར་ཐང་།
[^197K]: འབྱུང་བར། སྣར་ཐང་།
[^198K]: དེ། ཞེས་པར་མ་གཞན་ནང་མེད།
[^199K]: རྟོག་པ། སྣར་ཐང་།
[^200K]: འཁོར་བ། སྣར་ཐང་།
[^201K]: གྱིས། སྣར་ཐང་། པེ་ཅིན།
[^202K]: བཤད་པ། སྣར་ཐང་། པེ་ཅིན།
[^203K]: མེད། སྣར་ཐང་། པེ་ཅིན།
[^204K]: ཞེས་བྱ་བ། སྣར་ཐང་། པེ་ཅིན།
[^205K]: སུ། སྣར་ཐང་།
[^206K]: གིས། སྣར་ཐང་། པེ་ཅིན།
[^207K]: གིས། སྣར་ཐང་།
[^208K]: གྱིས། སྣར་ཐང་། པེ་ཅིན།
[^209K]: ཚོགས་པར། སྣར་ཐང་། པེ་ཅིན།
[^210K]: ལུས་པ། སྣར་ཐང་། པེ་ཅིན།
[^211K]: ནོད་པ། སྣར་ཐང་།
[^212K]: གྱུར། སྣར་ཐང་། པེ་ཅིན།
[^213K]: ཏེ། སྣར་ཐང་། པེ་ཅིན།
[^214K]: བཤད་པར། སྣར་ཐང་། པེ་ཅིན།
[^215K]: ནི། སྣར་ཐང་། པེ་ཅིན།
[^216K]: བསྲུང་བར། སྣར་ཐང་། པེ་ཅིན།
[^217K]: ཡི་གེ། སྣར་ཐང་། པེ་ཅིན།
[^218K]: ཐུག་པ། སྣར་ཐང་། པེ་ཅིན།
[^219K]: སྲུང་བའི། སྣར་ཐང་། པེ་ཅིན།
[^220K]: ནི། སྣར་ཐང་། པེ་ཅིན།
[^221K]: ཀྱིས། སྣར་ཐང་། པེ་ཅིན།
[^222K]: ཡི་གེའི། ཞེས་པར་མ་གཞན་ནང་མེད།
[^223K]: ཡི་གེ། སྣར་ཐང་། པེ་ཅིན།
[^224K]: ནི་སོགས་པ། སྣར་ཐང་། པེ་ཅིན།
[^225K]: དེ་དག། སྣར་ཐང་། པེ་ཅིན།
[^226K]: རོ་དེ་སྟན་པ། སྣར་ཐང་།
[^227K]: ཀྱང། སྣར་ཐང་། པེ་ཅིན།
[^228K]: བཅས་པའི། སྣར་ཐང་།
[^229K]: སྤོངས་པ། ཅོ་ནེ། སྣར་ཐང་།
[^230K]: ཀྱིས། སྣར་ཐང་། པེ་ཅིན།
[^231K]: བཤད་པ། སྣར་ཐང་། པེ་ཅིན།
[^232K]: བཤད་པ། སྣར་ཐང་། པེ་ཅིན།
[^233K]: བཅས་པ། སྣར་ཐང་།
[^234K]: བསྟོད་དོ། སྣར་ཐང་། པེ་ཅིན།
[^235K]: བྱ་བའི། སྣར་ཐང་། པེ་ཅིན།
[^236K]: ཡང་དག་པར། སྣར་ཐང་། པེ་ཅིན།
[^237K]: གིས། སྣར་ཐང་། པེ་ཅིན།
[^238K]: འདུལ་བ། སྣར་ཐང་།
[^239K]: གིས། སྣར་ཐང་། པེ་ཅིན།
[^240K]: གིས། སྣར་ཐང་། པེ་ཅིན།
[^241K]: ཀྱི། སྣར་ཐང་། པེ་ཅིན།
[^242K]: གིས། སྣར་ཐང་། པེ་ཅིན།
[^243K]: འགྱུར། སྣར་ཐང་། པེ་ཅིན།
[^244K]: བསམས་པ། སྣར་ཐང་།
[^245K]: ལེགས་པ་བསམས་པའོ། སྣར་ཐང་། པེ་ཅིན།
[^246K]: ཀྱིས། སྣར་ཐང་། པེ་ཅིན།
[^247K]: ཀྱིས། སྣར་ཐང་། པེ་ཅིན།
[^248K]: དཔེའི། སྣར་ཐང་། པེ་ཅིན།
[^249K]: ལ། ཞེས་པར་མ་གཞན་ནང་མེད།
[^250K]: རྟོག་པ། སྣར་ཐང་།
[^251K]: ནི་ལུས་རྟོན་པར། པེ་ཅིན། ནི་ལུས་སྟོན་པར། སྣར་ཐང་།
[^252K]: བསམས་པའི། སྣར་ཐང་། པེ་ཅིན།
[^253K]: དང། ཞེས་པར་མ་གཞན་ནང་མེད།
[^254K]: བསྒོམས་པ། སྣར་ཐང་།
[^255K]: ཡོངས་སུ། ཞེས་པར་མ་གཞན་ནང་མེད།
[^256K]: དང། སྣར་ཐང་། པེ་ཅིན།
[^257K]: སྐུལ། སྣར་ཐང་། པེ་ཅིན།
[^258K]: བསླུ་བའོ། སྣར་ཐང་། པེ་ཅིན།
[^259K]: ཀྱིས། སྣར་ཐང་། པེ་ཅིན།
[^260K]: ཀྱིས་རྗེ། སྣར་ཐང་། ཀྱིས་རྗེས། པེ་ཅིན།
[^261K]: འབྱམས། སྣར་ཐང་། པེ་ཅིན།
[^262K]: རྒྱུན། སྣར་ཐང་། པེ་ཅིན།
[^263K]: དག། ཞེས་པར་མ་གཞན་ནང་མེད།
[^264K]: འབྱམས། སྣར་ཐང་། པེ་ཅིན།
[^265K]: གྱིས། པེ་ཅིན།
[^266K]: འབྱམས། སྣར་ཐང་། པེ་ཅིན།
[^267K]: གིས། སྣར་ཐང་། པེ་ཅིན།
[^268K]: འབྱམས། སྣར་ཐང་། པེ་ཅིན།
[^269K]: གྱི་དཀྱིལ་འཁོར། ཞེས་པར་མ་གཞན་ནང་མེད།
[^270K]: གྱིས་བརླབས་ཀྱིས། སྣར་ཐང་། པེ་ཅིན།
[^271K]: གི། སྣར་ཐང་། པེ་ཅིན།
[^272K]: ཀྱིས། སྣར་ཐང་། པེ་ཅིན།
[^273K]: གི། སྣར་ཐང་། པེ་ཅིན།
[^274K]: སྣང་བར་ཀུན་དུ། ཞེས་པར་མ་གཞན་ནང་མེད།
[^275K]: བསྐུལ་བ། སྣར་ཐང་། པེ་ཅིན།
[^276K]: གྱི། པེ་ཅིན།
[^277K]: འབྱམས། སྣར་ཐང་། པེ་ཅིན།
[^278K]: དངངས། སྣར་ཐང་། པེ་ཅིན།
[^279K]: འབྱམས། སྣར་ཐང་། པེ་ཅིན།
[^280K]: གྱིས་བརླབས་ཀྱིས་རླབ་པའི། སྣར་ཐང་། གྱིས་བརླབས་ཀྱིས་རླབས་པའི། པེ་ཅིན།
[^281K]: ཅུའི། སྣར་ཐང་། བཅུའི། པེ་ཅིན།
[^282K]: ཀྱིས། སྣར་ཐང་། པེ་ཅིན།
[^283K]: རློབ། སྣར་ཐང་། པེ་ཅིན།
[^284K]: མཐུས། སྣར་ཐང་། པེ་ཅིན།
[^285K]: ཀྱིས། སྣར་ཐང་། པེ་ཅིན།
[^286K]: ཀྱི་གཟུང། སྣར་ཐང་། པེ་ཅིན།
[^287K]: རྣམས། སྣར་ཐང་། པེ་ཅིན།
[^288K]: གི། སྣར་ཐང་། པེ་ཅིན།
[^289K]: གི། ཞེས་པར་མ་གཞན་ནང་མེད།
[^290K]: གིས། སྣར་ཐང་། པེ་ཅིན།
[^291K]: རློབ། སྣར་ཐང་། པེ་ཅིན།
[^292K]: ཡིན། ཞེས་པར་མ་གཞན་ནང་མེད།
[^293K]: ཞམ། སྣར་ཐང་། པེ་ཅིན།
[^294K]: གོས་པར། སྣར་ཐང་། པེ་ཅིན།
[^295K]: ཞམ། སྣར་ཐང་། པེ་ཅིན།
[^296K]: དང། སྣར་ཐང་། པེ་ཅིན།
[^297K]: ཀྱིས། སྣར་ཐང་། པེ་ཅིན།
[^298K]: གྱིས་བརླབས། སྣར་ཐང་། པེ་ཅིན།
[^299K]: རིགས་པར། སྣར་ཐང་། པེ་ཅིན།
[^300K]: བརླབས། སྣར་ཐང་། པེ་ཅིན།
[^301K]: ཀྱི། སྣར་ཐང་། པེ་ཅིན།
[^302K]: རླབས་པ། སྣར་ཐང་། རློབས་པ། པེ་ཅིན།
[^303K]: གི། སྣར་ཐང་། པེ་ཅིན།
[^304K]: ཀྱིས། སྣར་ཐང་། པེ་ཅིན།
[^305K]: བཅས་པ། སྣར་ཐང་། པེ་ཅིན།
[^306K]: ཀྱིས། སྣར་ཐང་། པེ་ཅིན།
[^307K]: སྤང་བའི། སྣར་ཐང་། པེ་ཅིན།
[^308K]: དུས། སྣར་ཐང་། པེ་ཅིན།
[^309K]: ཡིན་ན། སྣར་ཐང་། པེ་ཅིན།
[^310K]: རྗེས་པའི། སྣར་ཐང་། པེ་ཅིན།
[^311K]: ཀྱིས། སྣར་ཐང་། པེ་ཅིན།
[^312K]: གཟུང་བ། སྣར་ཐང་། པེ་ཅིན།
[^313K]: གཟུང་བ། སྣར་ཐང་། པེ་ཅིན།
[^314K]: ཀྱིས། སྣར་ཐང་།
[^315K]: ངེས་པ། སྣར་ཐང་། པེ་ཅིན།
[^316K]: གྱིས། སྣར་ཐང་། པེ་ཅིན།
[^317K]: ཤེས་ན། སྣར་ཐང་། པེ་ཅིན།
[^318K]: དེ་ན། སྣར་ཐང་། པེ་ཅིན།
[^319K]: གྱིས། སྣར་ཐང་། པེ་ཅིན།
[^320K]: གིས། ཞེས་པར་མ་གཞན་ནང་མེད།
[^321K]: གྱི། ཞེས་པར་མ་གཞན་ནང་མེད།
[^322K]: བརྟགས། སྣར་ཐང་། པེ་ཅིན།
[^323K]: རྟོགས། སྣར་ཐང་།
[^324K]: ཀྱིས། སྣར་ཐང་། པེ་ཅིན།
[^325K]: ཀྱིས། སྣར་ཐང་། པེ་ཅིན།
[^326K]: གིས། སྣར་ཐང་། པེ་ཅིན།
[^327K]: ཐོས་པའི། སྣར་ཐང་། པེ་ཅིན།
[^328K]: ན། ཞེས་པར་མ་གཞན་ནང་མེད།
[^329K]: དེ། ཞེས་པར་མ་གཞན་ནང་མེད།
[^330K]: རྟོག་པ། པེ་ཅིན། རྟོགས་རྟོགས། སྣར་ཐང་།
[^331K]: གི། སྣར་ཐང་། པེ་ཅིན།
[^332K]: གིས། སྣར་ཐང་། པེ་ཅིན།
[^333K]: དེ་གཉིད། སྣར་ཐང་།
[^334K]: ཐོས། སྣར་ཐང་། པེ་ཅིན།
[^335K]: གྲོལ། སྣར་ཐང་། པེ་ཅིན།
[^336K]: དབུས། སྣར་ཐང་། པེ་ཅིན།
[^337K]: རྣམས། སྣར་ཐང་། པེ་ཅིན།
[^338K]: གྱི། སྣར་ཐང་། པེ་ཅིན།
[^339K]: བར་བྱ་བའམ། པེ་ཅིན། གཟུང་བར་བའམ། སྣར་ཐང་།
[^340K]: འཛིན་པར། སྣར་ཐང་། པེ་ཅིན།
[^341K]: ཐ་དད་པར། སྣར་ཐང་། པེ་ཅིན།
[^342K]: དེ། ཞེས་པར་མ་གཞན་ནང་མེད།
[^343K]: ཡོད་པ། ཞེས་པར་མ་གཞན་ནང་མེད།
[^344K]: དེ། སྣར་ཐང་། པེ་ཅིན།
[^345K]: དེ། ཞེས་པར་མ་གཞན་ནང་མེད།
[^346K]: ཇི་ལྟར། ཞེས་པར་མ་གཞན་ནང་མེད།
[^347K]: རྣམ། སྣར་ཐང་། པེ་ཅིན།
[^348K]: སྐྱེ་བའི། ཞེས་པར་མ་གཞན་ནང་མེད།
[^349K]: གྲོལ་བ། སྣར་ཐང་། པེ་ཅིན།
[^350K]: ལས། སྣར་ཐང་། པེ་ཅིན།
[^351K]: ཇི་ལྟ། སྣར་ཐང་།
[^352K]: གི། སྣར་ཐང་། པེ་ཅིན།
[^353K]: ཀྱིས། པེ་ཅིན།
[^354K]: ལྟ། སྣར་ཐང་། པེ་ཅིན།
[^355K]: ཞེས་བྱ། སྣར་ཐང་། པེ་ཅིན།
[^356K]: དང། སྣར་ཐང་། པེ་ཅིན།
[^357K]: ལྡན་བཞིན། སྣར་ཐང་། པེ་ཅིན།
[^358K]: སོ་སོ། སྣར་ཐང་། པེ་ཅིན།
[^359K]: ཞེས་བྱ་བྱའོ། སྣར་ཐང་། པེ་ཅིན།
[^360K]: བསྒྲུབ། སྣར་ཐང་།
[^361K]: ཀྱི་བྱེ་མ། སྣར་ཐང་། པེ་ཅིན།
[^362K]: གསུངས་པའི། སྣར་ཐང་། པེ་ཅིན།
[^363K]: བསམ་པ། སྣར་ཐང་། པེ་ཅིན།
[^364K]: བརྗོད་པས། སྣར་ཐང་། པེ་ཅིན།
[^365K]: ཡང། ཞེས་པར་མ་གཞན་ནང་མེད།
[^366K]: སྒྲུབ། སྣར་ཐང་། པེ་ཅིན།
[^367K]: དེ། སྣར་ཐང་།
[^368K]: ཀྱིས། སྣར་ཐང་། པེ་ཅིན།
[^369K]: ཀྱིས། སྣར་ཐང་། པེ་ཅིན།
[^370K]: རྟོག་པའི། སྣར་ཐང་། པེ་ཅིན།
[^371K]: མ། སྣར་ཐང་། པེ་ཅིན།
[^372K]: ཀྱིས། སྣར་ཐང་། པེ་ཅིན།
[^373K]: གྱིས། སྣར་ཐང་། པེ་ཅིན།
[^374K]: ཀྱིས། སྣར་ཐང་། པེ་ཅིན།
[^375K]: གཟུང། སྣར་ཐང་། པེ་ཅིན།
[^376K]: མཉམ་པར། སྣར་ཐང་། པེ་ཅིན།
[^377K]: བསླུ་བའི། སྣར་ཐང་། པེ་ཅིན།
[^378K]: སྟོད་པ། སྣར་ཐང་།
[^379K]: གྱིས། སྣར་ཐང་། པེ་ཅིན།
[^380K]: བལྟར། སྣར་ཐང་། པེ་ཅིན།
[^381K]: ཀྱིས། སྣར་ཐང་། པེ་ཅིན།
[^382K]: གི་བཤད་ཀྱིས། སྣར་ཐང་། པེ་ཅིན།
[^383K]: གི། སྣར་ཐང་། པེ་ཅིན།
[^384K]: ཀྱིས། སྣར་ཐང་། པེ་ཅིན།
[^385K]: ཞེས་བྱ་བྱའོ། སྣར་ཐང་། པེ་ཅིན།
[^386K]: བསྒྲུབ་པའི། སྣར་ཐང་།
[^387K]: བསྐྱེད་པའོ། སྣར་ཐང་། པེ་ཅིན།
[^388K]: དེ། ཞེས་པར་མ་གཞན་ནང་མེད།
[^389K]: གཞན། སྣར་ཐང་། པེ་ཅིན།
[^390K]: གྱུར། སྣར་ཐང་། པེ་ཅིན།
[^391K]: ང་ཡི། སྣར་ཐང་། པེ་ཅིན།
[^392K]: ཀྱིས། སྣར་ཐང་། པེ་ཅིན།
[^393K]: མི་པའི། སྣར་ཐང་། པེ་ཅིན།
[^394K]: འཆད་འཆད་པའོ་བདག་གི། པེ་ཅིན།
[^395K]: བཀའ། ཞེས་པར་མ་གཞན་ནང་མེད།
[^396K]: ཀྱིས། སྣར་ཐང་། པེ་ཅིན།
[^397K]: ལ། སྣར་ཐང་། པེ་ཅིན།
[^398K]: སྤང་བའི། སྣར་ཐང་།
[^399K]: དེ་ཉིད། པེ་ཅིན།
[^400K]: ཀྱིས། སྣར་ཐང་། པེ་ཅིན།
[^401K]: ཅེས་ན། སྣར་ཐང་། པེ་ཅིན།
[^402K]: ཡིས། སྣར་ཐང་། པེ་ཅིན།
[^403K]: དུ། སྣར་ཐང་། པེ་ཅིན།
[^404K]: གུས་པ། སྣར་ཐང་།
[^405K]: ཀྱི། སྣར་ཐང་། པེ་ཅིན།
[^406K]: འགྱུར་བ། སྣར་ཐང་། པེ་ཅིན།
[^407K]: ཀྱི། སྣར་ཐང་།
[^408K]: ཀྱིས། སྣར་ཐང་། པེ་ཅིན།
[^409K]: ཀྱིས། སྣར་ཐང་། པེ་ཅིན།
[^410K]: ཤེས་ན། སྣར་ཐང་། པེ་ཅིན།
[^411K]: མཉམ་པ་ཉིད། སྣར་ཐང་། པེ་ཅིན།
[^412K]: ས། ཞེས་པར་མ་གཞན་ནང་མེད།
[^413K]: གིས། སྣར་ཐང་། པེ་ཅིན།
[^414K]: སྐྱེ་བས། སྣར་ཐང་། པེ་ཅིན།
[^415K]: གནས་པ། སྣར་ཐང་། པེ་ཅིན།
[^416K]: དེ། ཞེས་པར་མ་གཞན་ནང་མེད།
[^417K]: །_ཚོགས་ཤིན་ཏུ་བསགས་པ།_། ཞེས་པར་མ་གཞན་ནང་མེད།
[^418K]: བརྒྱ། སྣར་ཐང་།
[^419K]: བཅུ་པོ། སྣར་ཐང་། པེ་ཅིན།
[^420K]: ཀྱིས། སྣར་ཐང་། པེ་ཅིན།
[^421K]: གིས། སྣར་ཐང་།
[^422K]: ཀྱིས། སྣར་ཐང་། པེ་ཅིན།
[^423K]: གིས། སྣར་ཐང་།
[^424K]: བྱུང་བ། སྣར་ཐང་། པེ་ཅིན།
[^425K]: ལེགས་པ། སྣར་ཐང་། པེ་ཅིན།
[^426K]: ཀྱིས། པེ་ཅིན།
[^427K]: གིས། སྣར་ཐང་།
[^428K]: ཀྱིས། སྣར་ཐང་། པེ་ཅིན།
[^429K]: སྙིང་རྗེས། སྣར་ཐང་། པེ་ཅིན།
[^430K]: གྱིས། སྣར་ཐང་། པེ་ཅིན།
[^431K]: འཁོར་བའི། སྣར་ཐང་། པེ་ཅིན།
[^432K]: ཀྱིས། སྣར་ཐང་། པེ་ཅིན།
[^433K]: ལེགས་པ། སྣར་ཐང་། པེ་ཅིན།
[^434K]: རྟོག་པར། སྣར་ཐང་། པེ་ཅིན།
[^435K]: རྣམ། ཅོ་ནེ།
[^436K]: བསླབས་པར། པེ་ཅིན། བསློབ་པར། སྣར་ཐང་།
[^437K]: གྱིས། སྣར་ཐང་། པེ་ཅིན།
[^438K]: དེ་ལ། སྣར་ཐང་། པེ་ཅིན།
[^439K]: འཇིག་པ། སྣར་ཐང་། པེ་ཅིན།
[^440K]: ཡོངས། སྣར་ཐང་།
[^441K]: གིས། སྣར་ཐང་། པེ་ཅིན།
[^442K]: འཇིག་པའི། སྣར་ཐང་། པེ་ཅིན།
[^443K]: བཞི་པོ། སྣར་ཐང་། པེ་ཅིན།
[^444K]: བྱ་པའི། སྣར་ཐང་། པེ་ཅིན།
[^445K]: སྦྱང་བའི། སྣར་ཐང་། པེ་ཅིན།
[^446K]: ཤེས་པར། སྣར་ཐང་། པེ་ཅིན།
[^447K]: ཀྱིས། སྣར་ཐང་། པེ་ཅིན།
[^448K]: སྤྲུལ་པས། སྣར་ཐང་། པེ་ཅིན།
[^449K]: ཕྱི། སྣར་ཐང་།
[^450K]: ཀྱི། སྣར་ཐང་།
[^451K]: གིས། སྣར་ཐང་། པེ་ཅིན།
[^452K]: འཇིག་པ། སྣར་ཐང་། པེ་ཅིན།
[^453K]: ཀྱིས། སྣར་ཐང་། པེ་ཅིན།
[^454K]: དང། ཞེས་པར་མ་གཞན་ནང་མེད།
[^455K]: ཕྱེ་བས། སྣར་ཐང་། པེ་ཅིན།
[^456K]: ལ། སྣར་ཐང་། པེ་ཅིན།
[^457K]: མཁས་པས། སྣར་ཐང་། པེ་ཅིན།
[^458K]: མཁས་པ། སྣར་ཐང་། པེ་ཅིན།
[^459K]: སྟོན་པ། སྣར་ཐང་། པེ་ཅིན།
[^460K]: བསམ་པ། སྣར་ཐང་། པེ་ཅིན།
[^461K]: བརྟེན་པ། སྣར་ཐང་། པེ་ཅིན།
[^462K]: གི་རྣམ་པར། ཅོ་ནེ། གིས་མངོན་པར། སྣར་ཐང་། པེ་ཅིན།
[^463K]: རྒྱུ། སྣར་ཐང་། པེ་ཅིན།
[^464K]: རྟོག་པ། སྣར་ཐང་།
[^465K]: ཕྱིར་གནད་བརྗོད་པས་ཤིན་ཏུ་འདས་པ་ནི་གང་གི། ཞེས་པར་མ་གཞན་ནང་མེད།
[^466K]: འཇིག་རྟེན་པ། སྣར་ཐང་། པེ་ཅིན།
[^467K]: ཤེས། པེ་ཅིན།
[^468K]: རྟོག་པ། སྣར་ཐང་། པེ་ཅིན།
[^469K]: ནི། སྣར་ཐང་། པེ་ཅིན།
[^470K]: མ། ཞེས་པར་མ་གཞན་ནང་མེད།
[^471K]: གནང། སྣར་ཐང་། པེ་ཅིན།
[^472K]: ས། ཞེས་པར་མ་གཞན་ནང་མེད།
[^473K]: དངངས་པ། སྣར་ཐང་། པེ་ཅིན།
[^474K]: ཀྱིས། སྣར་ཐང་། པེ་ཅིན།
[^475K]: རྟོགས་པ། སྣར་ཐང་། པེ་ཅིན།
[^476K]: ཀྱིས། སྣར་ཐང་། པེ་ཅིན།
[^477K]: རྟགས་པ། པེ་ཅིན། རྟས་པ། སྣར་ཐང་།
[^478K]: གིས། པེ་ཅིན།
[^479K]: བརྟགས་པ། སྣར་ཐང་། པེ་ཅིན།
[^480K]: ཀྱིས། པེ་ཅིན།
[^481K]: ཀྱིས། སྣར་ཐང་། པེ་ཅིན།
[^482K]: ཡིན་པ། སྣར་ཐང་། པེ་ཅིན།
[^483K]: ད་ལྟ། སྣར་ཐང་། ད་ལྟས། ཅོ་ནེ།
[^484K]: ལ། སྣར་ཐང་། པེ་ཅིན།
[^485K]: སེམས་དཔའི། སྣར་ཐང་། པེ་ཅིན།
[^486K]: དྲན་པ་ནི། སྣར་ཐང་། པེ་ཅིན།
[^487K]: རིག། སྣར་ཐང་། པེ་ཅིན།
[^488K]: གྱིས། སྣར་ཐང་། པེ་ཅིན།
[^489K]: ལུས་པ། སྣར་ཐང་། པེ་ཅིན།
[^490K]: སྦྱོར་བ། སྣར་ཐང་། པེ་ཅིན།
[^491K]: ཀྱིས། སྣར་ཐང་། པེ་ཅིན།
[^492K]: གིས། སྣར་ཐང་།
[^493K]: འཇིག་པ། སྣར་ཐང་། པེ་ཅིན།
[^494K]: ཀྱི། སྣར་ཐང་། པེ་ཅིན།
[^495K]: དངོས་པོས། སྣར་ཐང་། པེ་ཅིན།
[^496K]: ལྷུང། སྣར་ཐང་། པེ་ཅིན།
[^497K]: འཇིག་པ། སྣར་ཐང་། པེ་ཅིན།
[^498K]: འཚེ་བ། སྣར་ཐང་། པེ་ཅིན།
[^499K]: འཇིག་པའམ། སྣར་ཐང་། པེ་ཅིན།
[^500K]: བཅས་པ། སྣར་ཐང་།
[^501K]: འཕངས་པར། སྣར་ཐང་། པེ་ཅིན།
[^502K]: འཕངས་པར། སྣར་ཐང་། པེ་ཅིན།
[^503K]: བྲལ་བ། སྣར་ཐང་། པེ་ཅིན།
[^504K]: ཡང། སྣར་ཐང་།
[^505K]: འཇིག་པ། སྣར་ཐང་། པེ་ཅིན།
[^506K]: གིས། སྣར་ཐང་།
[^507K]: བྱ་བར། པེ་ཅིན།
[^508K]: ཀྱི། སྣར་ཐང་། པེ་ཅིན།
[^509K]: འབྲལ་བར། སྣར་ཐང་། པེ་ཅིན།
[^510K]: ག་བ། སྣར་ཐང་།
[^511K]: ཞེས་བྱ་བྱའོ། སྣར་ཐང་། པེ་ཅིན།
[^512K]: དངངས་པ། སྣར་ཐང་། པེ་ཅིན།
[^513K]: འཇིག་པ། སྣར་ཐང་། པེ་ཅིན།
[^514K]: དངངས་པ། སྣར་ཐང་། པེ་ཅིན།
[^515K]: འཇིག་པ། སྣར་ཐང་། པེ་ཅིན།
[^516K]: ཀྱིས། སྣར་ཐང་། པེ་ཅིན།
[^517K]: མ། ཞེས་པར་མ་གཞན་ནང་མེད།
[^518K]: སུ། སྣར་ཐང་། པེ་ཅིན།
[^519K]: སྒྲུབ་པའི། སྣར་ཐང་། པེ་ཅིན།
[^520K]: གི། སྣར་ཐང་། པེ་ཅིན།
[^521K]: བསྡུ་བའི། སྣར་ཐང་། པེ་ཅིན།
[^522K]: གིས། སྣར་ཐང་། པེ་ཅིན།
[^523K]: སྒྲུབ་པའི། སྣར་ཐང་། པེ་ཅིན།
[^524K]: འཛེམ་པར། སྣར་ཐང་།
[^525K]: མཐོ་མི་འཚམ་པས། སྣར་ཐང་། པེ་ཅིན།
[^526K]: ཀྱིས། སྣར་ཐང་། པེ་ཅིན།
[^527K]: ཆོག་པས། སྣར་ཐང་། པེ་ཅིན།
[^528K]: སྐྱེད་པ། པེ་ཅིན།
[^529K]: སྒྲུབ་པའི། སྣར་ཐང་། པེ་ཅིན།
[^530K]: བཏེན་པའི། སྣར་ཐང་།
[^531K]: དགའ་ལ། སྣར་ཐང་། པེ་ཅིན།
[^532K]: ནི། ཞེས་པར་མ་གཞན་ནང་མེད།
[^533K]: ཐོས་པས། སྣར་ཐང་། པེ་ཅིན།
[^534K]: རྟོགས་པའི། སྣར་ཐང་། པེ་ཅིན།
[^535K]: བསམས་པ། སྣར་ཐང་། པེ་ཅིན།
[^536K]: བསྒོམས་པ། སྣར་ཐང་། པེ་ཅིན།
[^537K]: བཅོད་པ། སྣར་ཐང་།
[^538K]: སྤངས་པའི། སྣར་ཐང་། པེ་ཅིན།
[^539K]: མངོན་པར་དགའ་བ། སྣར་ཐང་། པེ་ཅིན།
[^540K]: སྒྲུབ་པའི། སྣར་ཐང་། པེ་ཅིན།
[^541K]: །_། ཞེས་པར་མ་གཞན་ནང་མེད།
[^542K]: ཆེན་པོ། སྣར་ཐང་། པེ་ཅིན།
[^543K]: ཀྱིས། སྣར་ཐང་། པེ་ཅིན།
[^544K]: སྲུང་བསྲུང་བར། སྣར་ཐང་། པེ་ཅིན།
[^545K]: ཀྱི། སྣར་ཐང་། པེ་ཅིན།
[^546K]: རྟེན། སྣར་ཐང་།
[^547K]: བཟློག་པར། སྣར་ཐང་། པེ་ཅིན།
[^548K]: ཀྱིས། སྣར་ཐང་། པེ་ཅིན།
[^549K]: སྲུང་བའོ། སྣར་ཐང་། པེ་ཅིན།
[^550K]: ཞིག་པའི་བྱེད་པ། སྣར་ཐང་། པེ་ཅིན།
[^551K]: མཐོ་འཚམ་པའི། སྣར་ཐང་། པེ་ཅིན།
[^552K]: མཐོ་འཚམ་པ། སྣར་ཐང་། མཐོ་འཚམས་པ། པེ་ཅིན།
[^553K]: ཆེན་པོ། སྣར་ཐང་། པེ་ཅིན།
[^554K]: ནི། སྣར་ཐང་།
[^555K]: ཚོགས་པར། སྣར་ཐང་། པེ་ཅིན།
[^556K]: བསྟེན་པ། སྣར་ཐང་།
[^557K]: ཀྱིས། སྣར་ཐང་། པེ་ཅིན།
[^558K]: གི། སྣར་ཐང་།
[^559K]: སྒྲུབ་པོ། སྣར་ཐང་། པེ་ཅིན།
[^560K]: ཐུག་པ་དང། སྣར་ཐང་། པེ་ཅིན།
[^561K]: བགྲངས་པ། སྣར་ཐང་། པེ་ཅིན།
[^562K]: ལ་སོགས་པས། སྣར་ཐང་། པེ་ཅིན།
[^563K]: ནོམ་པའི། སྣར་ཐང་། པེ་ཅིན།
[^564K]: དག་པས། སྣར་ཐང་། པེ་ཅིན།
[^565K]: གཞན། ཞེས་པར་མ་གཞན་ནང་མེད།
[^566K]: ཀྱིས། སྣར་ཐང་། པེ་ཅིན།
[^567K]: བཏུགས་པ། སྣར་ཐང་། པེ་ཅིན།
[^568K]: ཀྱི། སྣར་ཐང་། པེ་ཅིན།
[^569K]: ཀྱིས། སྣར་ཐང་། པེ་ཅིན།
[^570K]: འཆད་པའི། སྣར་ཐང་། པེ་ཅིན།
[^571K]: འབྱམས། སྣར་ཐང་། པེ་ཅིན།
[^572K]: ཀྱི། སྣར་ཐང་། པེ་ཅིན།
[^573K]: བལྟམ་པ། སྣར་ཐང་། པེ་ཅིན།
[^574K]: ཆེན་པོ་སྔོན་དུ། སྣར་ཐང་། པེ་ཅིན།
[^575K]: སྒྲུུབ་པའི། སྣར་ཐང་། པེ་ཅིན།
[^576K]: མཐའ་ཡི། སྣར་ཐང་། པེ་ཅིན།
[^577K]: འབྱམས། སྣར་ཐང་། པེ་ཅིན།
[^578K]: འབྱམས། སྣར་ཐང་། པེ་ཅིན།
[^579K]: སྙམས། སྣར་ཐང་།
[^580K]: ཀྱི། སྣར་ཐང་། པེ་ཅིན།
[^581K]: ཞུགས་པ། སྣར་ཐང་། པེ་ཅིན།
[^582K]: རྣམས། ཞེས་པར་མ་གཞན་ནང་མེད།
[^583K]: བསྐྱེད་པའི། སྣར་ཐང་། པེ་ཅིན།
[^584K]: བསྐྱེད་པའི། སྣར་ཐང་། པེ་ཅིན།
[^585K]: མཐུན། སྣར་ཐང་། པེ་ཅིན།
[^586K]: ཀྱི། སྣར་ཐང་།
[^587K]: སྐྱེས་བུས། སྣར་ཐང་།
[^588K]: ཤེ་ན། སྣར་ཐང་། པེ་ཅིན།
[^589K]: བཅས་པ། སྣར་ཐང་། པེ་ཅིན།
[^590K]: བརྟན་པའི། སྣར་ཐང་། པེ་ཅིན།
[^591K]: སྒྲུབ་པའི། སྣར་ཐང་། པེ་ཅིན།
[^592K]: ཀྱིས། སྣར་ཐང་།
[^593K]: མཐར། སྣར་ཐང་། པེ་ཅིན།
[^594K]: འགྲངས་པ། སྣར་ཐང་། པེ་ཅིན།
[^595K]: འགྲངས་པ། སྣར་ཐང་། པེ་ཅིན།
[^596K]: སྒྲུབ་པར། སྣར་ཐང་། པེ་ཅིན།
[^597K]: བསྟན་པའོ། སྣར་ཐང་། པེ་ཅིན།
[^598K]: ཇི་ལྟ་བུ། སྣར་ཐང་། པེ་ཅིན།
[^599K]: ནས། སྣར་ཐང་། པེ་ཅིན།
[^600K]: བྱ་བའི། སྣར་ཐང་། པེ་ཅིན།
[^601K]: ཀྱིས། སྣར་ཐང་།
[^602K]: འགྲངས་པ། སྣར་ཐང་། པེ་ཅིན།
[^603K]: གྱིས། སྣར་ཐང་། པེ་ཅིན།
[^604K]: འགྲངས་པ། སྣར་ཐང་། པེ་ཅིན།
[^605K]: རྒྱ། ཞེས་པར་མ་གཞན་ནང་མེད།
[^606K]: ཀྱི། སྣར་ཐང་།
[^607K]: དབྱེ་བ། སྣར་ཐང་། པེ་ཅིན།
[^608K]: ཀྱི། སྣར་ཐང་། པེ་ཅིན།
[^609K]: ལས། ཞེས་པར་མ་གཞན་ནང་མེད།
[^610K]: ན་ནི། སྣར་ཐང་། པེ་ཅིན།
[^611K]: བསྟན་པ། སྣར་ཐང་། པེ་ཅིན།
[^612K]: ཀྱི། སྣར་ཐང་། པེ་ཅིན།
[^613K]: འགྲངས་པ། སྣར་ཐང་། པེ་ཅིན།
[^614K]: རགས་པ། སྣར་ཐང་། པེ་ཅིན།
[^615K]: ཀྱི། སྣར་ཐང་། པེ་ཅིན།
[^616K]: ཀྱིས། སྣར་ཐང་།
[^617K]: འགྲངས་པ། སྣར་ཐང་། པེ་ཅིན།
[^618K]: བགྲངས་འགྲངས་པ། སྣར་ཐང་། པེ་ཅིན།
[^619K]: ལ། ཞེས་པར་མ་གཞན་ནང་མེད།
[^620K]: ཀྱིས། སྣར་ཐང་། པེ་ཅིན།
[^621K]: ཀྱིས། སྣར་ཐང་། པེ་ཅིན།
[^622K]: མ་ཡིན་པ། ཞེས་པར་མ་གཞན་ནང་མེད།
[^623K]: དོ།_། ཞེས་པར་མ་གཞན་ནང་མེད།
[^624K]: སྒྲུབ་པའོ། སྣར་ཐང་། པེ་ཅིན།
[^625K]: གྱིས། སྣར་ཐང་། པེ་ཅིན།
[^626K]: ཀྱིས། སྣར་ཐང་།
[^627K]: འགྲངས་པ། སྣར་ཐང་། པེ་ཅིན།
[^628K]: ཀྱིས་ཞིང་འགྲངས་པ། སྣར་ཐང་། པེ་ཅིན།
[^629K]: ཀྱིས། སྣར་ཐང་། པེ་ཅིན།
[^630K]: ཉོན་མོངས། སྣར་ཐང་། པེ་ཅིན།
[^631K]: སྤྱད་པ་ཡོངས་སུ། ཞེས་པར་མ་གཞན་ནང་མེད།
[^632K]: དུ། ཞེས་པར་མ་གཞན་ནང་མེད།
[^633K]: ཕྱིར། སྣར་ཐང་།
[^634K]: འཆད་པའི། སྣར་ཐང་། པེ་ཅིན།
[^635K]: དང། ཞེས་པར་མ་གཞན་ནང་མེད།
[^636K]: འགྲངས་པ། པེ་ཅིན།
[^637K]: འགྲོག། པེ་ཅིན།
[^638K]: གཞན། སྣར་ཐང་། པེ་ཅིན།
[^639K]: ལོག་པར། སྣར་ཐང་།
[^640K]: དཔྱད་པའི། སྣར་ཐང་། པེ་ཅིན།
[^641K]: ཀྱིས། སྣར་ཐང་། པེ་ཅིན།
[^642K]: བསྐལ་པ་བགྲངས་པ་དང། ཞེས་པར་མ་གཞན་ནང་མེད།
[^643K]: འགྲངས་པ། སྣར་ཐང་། པེ་ཅིན།
[^644K]: ཚིགས། སྣར་ཐང་། པེ་ཅིན།
[^645K]: གྱི། སྣར་ཐང་།
[^646K]: ཏུ། ཞེས་པར་མ་གཞན་ནང་མེད།
[^647K]: ཐོབ་པ། སྣར་ཐང་། པེ་ཅིན།
[^648K]: ཀྱིས། སྣར་ཐང་། པེ་ཅིན།
[^649K]: འབྱུང་བར། སྣར་ཐང་། པེ་ཅིན།
[^650K]: རྟོགས་པར། སྣར་ཐང་། པེ་ཅིན།
[^651K]: ཅིང། སྣར་ཐང་། པེ་ཅིན།
[^652K]: བརྗོད་པ། སྣར་ཐང་། པེ་ཅིན།
[^653K]: ལ། སྣར་ཐང་། པེ་ཅིན།
[^654K]: གཏུགས་པ། སྣར་ཐང་། པེ་ཅིན།
[^655K]: འགྲངས་པ། སྣར་ཐང་། པེ་ཅིན།
[^656K]: བྱང་པའོ།  །འགྲངས་པ། སྣར་ཐང་། པེ་ཅིན།
[^657K]: སྒྲུབ་པ། སྣར་ཐང་། པེ་ཅིན།
[^658K]: དང་པ། སྣར་ཐང་། པེ་ཅིན།
[^659K]: ཀྱིས། སྣར་ཐང་། པེ་ཅིན།
[^660K]: དེ། ཞེས་པར་མ་གཞན་ནང་མེད།
[^661K]: ཆེན་པོ། སྣར་ཐང་། པེ་ཅིན།
[^662K]: རྟོགས་པར། སྣར་ཐང་། པེ་ཅིན།
[^663K]: འཐོབ་པར། སྣར་ཐང་། པེ་ཅིན།
[^664K]: འཆད་པར། སྣར་ཐང་།
[^665K]: ཀྱིས། སྣར་ཐང་། པེ་ཅིན།
[^666K]: ཕ་རོལ། སྣར་ཐང་། པེ་ཅིན།
[^667K]: བསྒྱུར་བ། སྣར་ཐང་། པེ་ཅིན།
[^668K]: གང། སྣར་ཐང་། པེ་ཅིན།
[^669K]: བྱ་བྱའོ། སྣར་ཐང་། པེ་ཅིན།
[^670K]: གསུམ། སྣར་ཐང་། པེ་ཅིན།
[^671K]: བདག་སའི། སྣར་ཐང་། པེ་ཅིན།
[^672K]: སྒྲུབ་པ། སྣར་ཐང་། པེ་ཅིན།
[^673K]: ཡིན་པས། སྣར་ཐང་། པེ་ཅིན།
[^674K]: འདི་ལྟར་རྣམ་པ། སྣར་ཐང་། པེ་ཅིན།
[^675K]: མཐའ། སྣར་ཐང་། པེ་ཅིན།
[^676K]: ཅན་གྱི། སྣར་ཐང་། པེ་ཅིན།
[^677K]: གི། སྣར་ཐང་། པེ་ཅིན།
[^678K]: གང། ཞེས་པར་མ་གཞན་ནང་མེད།
[^679K]: གྱིས། པེ་ཅིན།
[^680K]: སྒྲུབས་པའི། སྣར་ཐང་། པེ་ཅིན།
[^681K]: གྱི། སྣར་ཐང་། པེ་ཅིན།
[^682K]: གྱིས་ཁྱད་པར། ཞེས་པར་མ་གཞན་ནང་མེད།
[^683K]: གྱི། སྣར་ཐང་། པེ་ཅིན།
[^684K]: གིས། སྣར་ཐང་། པེ་ཅིན།
[^685K]: གཉེན་པའི། སྣར་ཐང་། པེ་ཅིན།
[^686K]: གྱིས། སྣར་ཐང་། པེ་ཅིན།
[^687K]: སྒྲུབ་པ། སྣར་ཐང་། པེ་ཅིན།
[^688K]: སྒྲུབ་པ། སྣར་ཐང་། པེ་ཅིན།
[^689K]: དང། ཞེས་པར་མ་གཞན་ནང་མེད།
[^690K]: སྒྲུབས། སྣར་ཐང་། པེ་ཅིན།
[^691K]: མཉེན་པའི། སྣར་ཐང་། པེ་ཅིན།
[^692K]: ཀྱི། སྣར་ཐང་། པེ་ཅིན།
[^693K]: ཁྱབ་པ། སྣར་ཐང་། པེ་ཅིན།
[^694K]: གྱིས་ཁྱད་པར། ཞེས་པར་མ་གཞན་ནང་མེད།
[^695K]: གྱི། སྣར་ཐང་། པེ་ཅིན།
[^696K]: ངེས་པར། སྣར་ཐང་། པེ་ཅིན།
[^697K]: རྟོགས་པ། སྣར་ཐང་། པེ་ཅིན།
[^698K]: འཛིན་པ། སྣར་ཐང་། པེ་ཅིན།
[^699K]: དང། སྣར་ཐང་། པེ་ཅིན།
[^700K]: གིས། སྣར་ཐང་། པེ་ཅིན།
[^701K]: སྒྲུབ། སྣར་ཐང་། པེ་ཅིན།
[^702K]: རྟོགས་པ། སྣར་ཐང་། པེ་ཅིན།
[^703K]: འབྲལ་བ། སྣར་ཐང་།
[^704K]: སྒྲུབ་པ། སྣར་ཐང་། པེ་ཅིན།
[^705K]: རྟོགས་པའི། སྣར་ཐང་། པེ་ཅིན།
[^706K]: རྟོགས་པ། སྣར་ཐང་། པེ་ཅིན།
[^707K]: སྲིད་པའི། སྣར་ཐང་། པེ་ཅིན།
[^708K]: ཡིན། སྣར་ཐང་།
[^709K]: རྗེས། སྣར་ཐང་། པེ་ཅིན།
[^710K]: ཀྱིས། སྣར་ཐང་། པེ་ཅིན།
[^711K]: སྦྱོར་བ། སྣར་ཐང་། པེ་ཅིན།
[^712K]: སྒྲུབ་པའི། པེ་ཅིན།
[^713K]: བྲལ་པའི། སྣར་ཐང་།
[^714K]: ཀྱི། ཞེས་པར་མ་གཞན་ནང་མེད།
[^715K]: ལས་པ་སྟེ། སྣར་ཐང་། པེ་ཅིན།
[^716K]: གིས། སྣར་ཐང་། པེ་ཅིན།
[^717K]: ལ་ལེག་པར། སྣར་ཐང་། ལ་ལོག་པར། པེ་ཅིན།
[^718K]: གནོད་པར། སྣར་ཐང་།
[^719K]: རྣམ། སྣར་ཐང་། པེ་ཅིན།
[^720K]: གིས། སྣར་ཐང་།
[^721K]: ཀྱི། སྣར་ཐང་། པེ་ཅིན།
[^722K]: གྱིས། པེ་ཅིན།
[^723K]: གི། སྣར་ཐང་། པེ་ཅིན།
[^724K]: གྲོལ་བར། སྣར་ཐང་། པེ་ཅིན།
[^725K]: གཏང་བའམ། སྣར་ཐང་། པེ་ཅིན།
[^726K]: དག། སྣར་ཐང་།
[^727K]: གཏང་བའམ། སྣར་ཐང་། པེ་ཅིན།
[^728K]: གཏང་བའམ། སྣར་ཐང་། པེ་ཅིན།
[^729K]: གཏང་བའམ། སྣར་ཐང་། པེ་ཅིན།
[^730K]: གཏང་བའམ། སྣར་ཐང་། པེ་ཅིན།
[^731K]: གཏང་བའམ། སྣར་ཐང་། པེ་ཅིན།
[^732K]: གཏང་བའམ། སྣར་ཐང་། པེ་ཅིན།
[^733K]: གཏང་བའམ། སྣར་ཐང་། པེ་ཅིན།
[^734K]: གཏང་བའམ། སྣར་ཐང་། པེ་ཅིན།
[^735K]: རྐང་པ། སྣར་ཐང་།
[^736K]: པགས། སྣར་ཐང་། པེ་ཅིན།
[^737K]: གཏང་བའི། སྣར་ཐང་། པེ་ཅིན།
[^738K]: བསྡུས། སྣར་ཐང་། པེ་ཅིན།
[^739K]: དང། སྣར་ཐང་། པེ་ཅིན།
[^740K]: གཟུང་བས། སྣར་ཐང་། པེ་ཅིན།
[^741K]: གཟུང་བས། སྣར་ཐང་། པེ་ཅིན།
[^742K]: ལ་སོགས་པས་པའོ། སྣར་ཐང་། པེ་ཅིན།
[^743K]: སྦྱང་བའི། སྣར་ཐང་། པེ་ཅིན།
[^744K]: གཟུང་བས། སྣར་ཐང་། པེ་ཅིན།
[^745K]: མི། ཞེས་པར་མ་གཞན་ནང་མེད།
[^746K]: འཇིག་པ། སྣར་ཐང་། པེ་ཅིན།
[^747K]: བཏགས་པའི། སྣར་ཐང་། པེ་ཅིན།
[^748K]: ཤེས་པ། སྣར་ཐང་། པེ་ཅིན།
[^749K]: གིས། པེ་ཅིན།
[^750K]: བཟློག་པའི། སྣར་ཐང་། པེ་ཅིན།
[^751K]: བསྟན་པའི། སྣར་ཐང་། པེ་ཅིན།
[^752K]: སྐྱེད་པ། སྣར་ཐང་། པེ་ཅིན།
[^753K]: བསྟན་པའི། སྣར་ཐང་། པེ་ཅིན།
[^754K]: བསྒྲུབ་སྒྲུབ། སྣར་ཐང་། པེ་ཅིན།
[^755K]: བཟློག་པའི། སྣར་ཐང་། པེ་ཅིན།
[^756K]: སྒྲུབ་པའི། སྣར་ཐང་། པེ་ཅིན།
[^757K]: སྒྲུབ་པ། སྣར་ཐང་། པེ་ཅིན།
[^758K]: བསྟན་པའི། སྣར་ཐང་། པེ་ཅིན།
[^759K]: བསྡུད་པར། སྣར་ཐང་། པེ་ཅིན།
[^760K]: གཞན། སྣར་ཐང་། པེ་ཅིན།
[^761K]: ཀྱི། སྣར་ཐང་། པེ་ཅིན།
[^762K]: གི། ཞེས་པར་མ་གཞན་ནང་མེད།
[^763K]: རྣམ་པ། ཞེས་པར་མ་གཞན་ནང་མེད།
[^764K]: གྱི། སྣར་ཐང་།
[^765K]: ལ་སོགས། སྣར་ཐང་། པེ་ཅིན།
[^766K]: ཀྱི། སྣར་ཐང་། པེ་ཅིན།
[^767K]: གྱིས། སྣར་ཐང་། པེ་ཅིན།
[^768K]: བསྙུན། སྣར་ཐང་། པེ་ཅིན།
[^769K]: བསྔོ། སྣར་ཐང་། པེ་ཅིན།
[^770K]: དེ། ཞེས་པར་མ་གཞན་ནང་མེད།
[^771K]: རྣམས། ཞེས་པར་མ་གཞན་ནང་མེད།
[^772K]: འགྱུར། སྣར་ཐང་། པེ་ཅིན།
[^773K]: སྒྲུབ་པ། སྣར་ཐང་། པེ་ཅིན།
[^774K]: ནོ། སྣར་ཐང་། པེ་ཅིན།
[^775K]: གྱིས། སྣར་ཐང་། པེ་ཅིན།
[^776K]: བསྔོ། སྣར་ཐང་། པེ་ཅིན།
[^777K]: གྱི། སྣར་ཐང་།
[^778K]: གྱི། སྣར་ཐང་། པེ་ཅིན།
[^779K]: མོ། སྣར་ཐང་། པེ་ཅིན།
[^780K]: སེམས་དཔའ། སྣར་ཐང་། པེ་ཅིན།
[^781K]: དུ་མ་བསྐྱོད་པར། སྣར་ཐང་། པེ་ཅིན།
[^782K]: འགྲོན་པོ། སྣར་ཐང་། པེ་ཅིན།
[^783K]: འགོལ་བའི། སྣར་ཐང་། པེ་ཅིན།
[^784K]: རྣམ་པར། ཞེས་པར་མ་གཞན་ནང་མེད།
[^785K]: འགྲོན་པོ། སྣར་ཐང་། པེ་ཅིན།
[^786K]: འགྲོན་པ། སྣར་ཐང་། པེ་ཅིན།
[^787K]: ལ། སྣར་ཐང་། པེ་ཅིན།
[^788K]: ཀྱི། ཞེས་པར་མ་གཞན་ནང་མེད།
[^789K]: འགྲོན་པོ་ལ། སྣར་ཐང་། པེ་ཅིན།
[^790K]: བྱ་བར། ཞེས་པར་མ་གཞན་ནང་མེད།
[^791K]: འགོལ་བའི། སྣར་ཐང་། པེ་ཅིན།
[^792K]: བཤམས། སྣར་ཐང་། པེ་ཅིན།
[^793K]: དུ་མ་བསྐྱོད་པར། སྣར་ཐང་། པེ་ཅིན།
[^794K]: ཀྱི། སྣར་ཐང་།
[^795K]: འགྲོན་པོ། སྣར་ཐང་། པེ་ཅིན།
[^796K]: ཀྱིས། སྣར་ཐང་། པེ་ཅིན།
[^797K]: འགྲོན་པའམ། སྣར་ཐང་། པེ་ཅིན།
[^798K]: སེམས་དཔའ། སྣར་ཐང་། པེ་ཅིན།
[^799K]: སྐྱོར་བ། སྣར་ཐང་། སྦྱོར་བར། པེ་ཅིན།
[^800K]: སྦྱངས་པར། སྣར་ཐང་། པེ་ཅིན།
[^801K]: དཔྱོད་པའམ། སྣར་ཐང་། པེ་ཅིན།
[^802K]: ཆོས་ཡིད་ལ་བྱ་བ་དག་དང། ཞེས་པར་མ་གཞན་ནང་མེད།
[^803K]: རབ་ཏུ། སྣར་ཐང་། པེ་ཅིན།
[^804K]: བརྟན་པ། སྣར་ཐང་།
[^805K]: གྱིས་བརླབས། སྣར་ཐང་། པེ་ཅིན།
[^806K]: བརྩོམ། སྣར་ཐང་། པེ་ཅིན།
[^807K]: གྱིས་བརླབས། སྣར་ཐང་། པེ་ཅིན།
[^808K]: རྗོད་པར། སྣར་ཐང་། པེ་ཅིན།
[^809K]: འཇིག་པ། སྣར་ཐང་། པེ་ཅིན།
[^810K]: འགྲུས་པ། སྣར་ཐང་།
[^811K]: འཇིག་པ། སྣར་ཐང་། པེ་ཅིན།
[^812K]: འཇིག་པ། སྣར་ཐང་། པེ་ཅིན།
[^813K]: སའི། ཞེས་པར་མ་གཞན་ནང་མེད།
[^814K]: གནས་པ། སྣར་ཐང་། པེ་ཅིན།
[^815K]: འགྲོན་པོ། སྣར་ཐང་། པེ་ཅིན།
[^816K]: འགོལ་བའི། སྣར་ཐང་། པེ་ཅིན།
[^817K]: འགོལ་བའི། སྣར་ཐང་། པེ་ཅིན།
[^818K]: ཀྱི་སེར་སྣའི་དྲི་མ་ཟློག་པ། པེ་ཅིན། ཀྱིས་སེར་སྣའི་དྲི་མ་ཟློག་པ། སྣར་ཐང་།
[^819K]: ཟློག་པ། སྣར་ཐང་། པེ་ཅིན།
[^820K]: ལ་སོགས། སྣར་ཐང་། པེ་ཅིན།
[^821K]: བྱ་བྱེད་པ། སྣར་ཐང་། པེ་ཅིན།
[^822K]: གིས། སྣར་ཐང་། པེ་ཅིན།
[^823K]: ནི། སྣར་ཐང་།
[^824K]: བསྔོ། སྣར་ཐང་། པེ་ཅིན།
[^825K]: འགྱུར་བས། སྣར་ཐང་། པེ་ཅིན།
[^826K]: ཏིང་འཛིན། སྣར་ཐང་།
[^827K]: གྱིས་ལས། པེ་ཅིན། ལས་གྱིས། སྣར་ཐང་།
[^828K]: ལས། སྣར་ཐང་།
[^829K]: ཀྱི། སྣར་ཐང་།
[^830K]: གྱི། ཞེས་པར་མ་གཞན་ནང་མེད།
[^831K]: ཀྱིས། པེ་ཅིན།
[^832K]: དེ། སྣར་ཐང་། པེ་ཅིན།
[^833K]: གྱིས་བརླབས། སྣར་ཐང་། པེ་ཅིན།
[^834K]: གྱིས་བརླབས། སྣར་ཐང་། པེ་ཅིན།
[^835K]: རློབས་པའོ། སྣར་ཐང་། པེ་ཅིན།
[^836K]: བཅུ། སྣར་ཐང་། པེ་ཅིན།
[^837K]: ན། སྣར་ཐང་།
[^838K]: བཅུ། སྣར་ཐང་། པེ་ཅིན།
[^839K]: དགེ་བའི། སྣར་ཐང་། པེ་ཅིན།
[^840K]: སྒྲུབ་པ། སྣར་ཐང་། པེ་ཅིན།
[^841K]: ལ། སྣར་ཐང་། པེ་ཅིན།
[^842K]: སྤངས། སྣར་ཐང་། པེ་ཅིན།
[^843K]: སྤངས། སྣར་ཐང་། པེ་ཅིན།
[^844K]: ཕྱིར། སྣར་ཐང་། པེ་ཅིན།
[^845K]: རྟོགས་པ། སྣར་ཐང་། པེ་ཅིན།
[^846K]: རྣམས། ཞེས་པར་མ་གཞན་ནང་མེད།
[^847K]: འཐོ་འཆགས་པ། པེ་ཅིན། འཐོ་འཚམས་པ། སྣར་ཐང་།
[^848K]: བསད་པར། སྣར་ཐང་། པེ་ཅིན།
[^849K]: ཞུགས་པ། སྣར་ཐང་། པེ་ཅིན།
[^850K]: ཆོ་ག་ཡིས། སྣར་ཐང་། པེ་ཅིན།
[^851K]: གཉེན་པོའི། སྣར་ཐང་།
[^852K]: གིས། པེ་ཅིན།
[^853K]: གི་གང། སྣར་ཐང་། གི་ཡང། པེ་ཅིན།
[^854K]: ཀྱི། སྣར་ཐང་། པེ་ཅིན།
[^855K]: མཐོ་འཚམ་པ། སྣར་ཐང་། པེ་ཅིན།
[^856K]: དེ། སྣར་ཐང་། པེ་ཅིན།
[^857K]: བསམ་པ། སྣར་ཐང་། པེ་ཅིན།
[^858K]: མཐོ་མཚམས་པ། སྣར་ཐང་། མཐོ་འཚམ་པ། པེ་ཅིན།
[^859K]: ལན་པའི། སྣར་ཐང་། པེ་ཅིན།
[^860K]: གིས། སྣར་ཐང་། པེ་ཅིན།
[^861K]: གིས། སྣར་ཐང་། པེ་ཅིན།
[^862K]: ཤེས། ཞེས་པར་མ་གཞན་ནང་མེད།
[^863K]: གིས། སྣར་ཐང་། པེ་ཅིན།
[^864K]: གྱིས། སྣར་ཐང་། པེ་ཅིན།
[^865K]: མེད་པའོ། སྣར་ཐང་།
[^866K]: རྒྱུ་མཚན། སྣར་ཐང་།
[^867K]: ལ། སྣར་ཐང་། པེ་ཅིན།
[^868K]: གིས། སྣར་ཐང་། པེ་ཅིན།
[^869K]: གིས། སྣར་ཐང་། པེ་ཅིན།
[^870K]: གྱི། སྣར་ཐང་། པེ་ཅིན།
[^871K]: གཟུང་བ། སྣར་ཐང་།
[^872K]: གཟུང་བའི། སྣར་ཐང་། པེ་ཅིན།
[^873K]: གྱིས། སྣར་ཐང་། པེ་ཅིན།
[^874K]: སྦྱིན། སྣར་ཐང་། པེ་ཅིན།
[^875K]: སྲུང་བསྲུངས་པ། སྣར་ཐང་། པེ་ཅིན།
[^876K]: ཀྱི་བསྲུང་བ། སྣར་ཐང་། ཀྱི་བསྲུངས་པ། པེ་ཅིན།
[^877K]: སྤངས་པར། སྣར་ཐང་། པེ་ཅིན།
[^878K]: ཀྱི། སྣར་ཐང་། པེ་ཅིན།
[^879K]: རྫུན་དུ་སྨྲ་བ། སྣར་ཐང་། པེ་ཅིན།
[^880K]: གཅོད་པས། སྣར་ཐང་། པེ་ཅིན།
[^881K]: བསླུ་བའི། སྣར་ཐང་། པེ་ཅིན།
[^882K]: ལྡོག་པ་ནི། སྣར་ཐང་། པེ་ཅིན།
[^883K]: ། །་བ། སྣར་ཐང་།
[^884K]: བསླུ་བའི། སྣར་ཐང་། པེ་ཅིན།
[^885K]: གྱི། སྣར་ཐང་། པེ་ཅིན།
[^886K]: བསླུ་བའི། སྣར་ཐང་། པེ་ཅིན།
[^887K]: བསམ་སྟེ། སྣར་ཐང་། པེ་ཅིན།
[^888K]: ནི། སྣར་ཐང་། པེ་ཅིན།
[^889K]: ཞེས་བ། སྣར་ཐང་། པེ་ཅིན།
[^890K]: རྟོགས་པ། སྣར་ཐང་། པེ་ཅིན།
[^891K]: རྟོགས་པའོ། སྣར་ཐང་། པེ་ཅིན།
[^892K]: ནི། སྣར་ཐང་། པེ་ཅིན།
[^893K]: ཕྱེད། སྣར་ཐང་། པེ་ཅིན།
[^894K]: མཐོ་མི་མཚམ་བ། སྣར་ཐང་། པེ་ཅིན།
[^895K]: གི། སྣར་ཐང་། པེ་ཅིན།
[^896K]: ལོག་པ། སྣར་ཐང་། པེ་ཅིན།
[^897K]: རྙེད་པ། སྣར་ཐང་། རྙོད་པ། པེ་ཅིན།
[^898K]: རྙེད་པ། སྣར་ཐང་། པེ་ཅིན།
[^899K]: ཡིན་པ། སྣར་ཐང་། པེ་ཅིན།
[^900K]: ཐ་དད་པས་ཚིག་གི། སྣར་ཐང་། པེ་ཅིན།
[^901K]: བརྩུབ་པོ་སྤོང་བའི། སྣར་ཐང་། པེ་ཅིན།
[^902K]: སུ། སྣར་ཐང་། པེ་ཅིན།
[^903K]: སྦྱར་བ། སྣར་ཐང་། པེ་ཅིན།
[^904K]: ཀྱིས། སྣར་ཐང་། པེ་ཅིན།
[^905K]: ནི། ཞེས་པར་མ་གཞན་ནང་མེད།
[^906K]: བསྐྱེད་པར། སྣར་ཐང་། པེ་ཅིན།
[^907K]: ཀྱིས། སྣར་ཐང་། པེ་ཅིན།
[^908K]: སྐྱེས་པ། སྣར་ཐང་། པེ་ཅིན།
[^909K]: གཉེན་པོ། སྣར་ཐང་། པེ་ཅིན།
[^910K]: བདེ། སྣར་ཐང་། པེ་ཅིན།
[^911K]: མང་པོའི། སྣར་ཐང་། པེ་ཅིན།
[^912K]: བསྐྱེད་པའི། སྣར་ཐང་། པེ་ཅིན།
[^913K]: གཉེན་པོ། སྣར་ཐང་། པེ་ཅིན།
[^914K]: རིགས་པ། སྣར་ཐང་། པེ་ཅིན།
[^915K]: རིགས་པར་སྨྲ་བ་དང། སྣར་ཐང་། པེ་ཅིན།
[^916K]: འདུལ་བ། སྣར་ཐང་། པེ་ཅིན།
[^917K]: གྱི། སྣར་ཐང་། པེ་ཅིན།
[^918K]: གི། སྣར་ཐང་། པེ་ཅིན།
[^919K]: གཡེང་བ། སྣར་ཐང་། པེ་ཅིན།
[^920K]: གཟུང་བ། སྣར་ཐང་། པེ་ཅིན།
[^921K]: གྱིས། སྣར་ཐང་། པེ་ཅིན།
[^922K]: མགྲོན། སྣར་ཐང་། པེ་ཅིན།
[^923K]: སྐྱེད་པ། སྣར་ཐང་། པེ་ཅིན།
[^924K]: གྱིས། སྣར་ཐང་། པེ་ཅིན།
[^925K]: རྣམས། ཞེས་པར་མ་གཞན་ནང་མེད།
[^926K]: བདེ་བ་ལ། སྣར་ཐང་། པེ་ཅིན།
[^927K]: གཟུང་བ། སྣར་ཐང་།
[^928K]: སེམས་པ། སྣར་ཐང་། པེ་ཅིན།
[^929K]: གི། སྣར་ཐང་། པེ་ཅིན།
[^930K]: སྐྱེད་པ། སྣར་ཐང་། པེ་ཅིན།
[^931K]: གི། སྣར་ཐང་། པེ་ཅིན།
[^932K]: གྱིས། སྣར་ཐང་། པེ་ཅིན།
[^933K]: ཏེ། སྣར་ཐང་། པེ་ཅིན།
[^934K]: རྟོག་པ། སྣར་ཐང་། པེ་ཅིན།
[^935K]: གྱིས། སྣར་ཐང་། པེ་ཅིན།
[^936K]: རྟོག་པ། སྣར་ཐང་། པེ་ཅིན།
[^937K]: དག་པར། སྣར་ཐང་། པེ་ཅིན།
[^938K]: གསུངས་པས། སྣར་ཐང་། པེ་ཅིན།
[^939K]: རྒྱུ། སྣར་ཐང་། པེ་ཅིན།
[^940K]: སྲུངས། སྣར་ཐང་། པེ་ཅིན།
[^941K]: གྱིས། སྣར་ཐང་། པེ་ཅིན།
[^942K]: སྒྲུབ། སྣར་ཐང་། པེ་ཅིན།
[^943K]: གིས། སྣར་ཐང་། པེ་ཅིན།
[^944K]: ལས། སྣར་ཐང་། པེ་ཅིན།
[^945K]: གང་དག། སྣར་ཐང་།
[^946K]: གྱིས། སྣར་ཐང་། པེ་ཅིན།
[^947K]: སྒྲུབ་པའི། སྣར་ཐང་། པེ་ཅིན།
[^948K]: གྱིས། སྣར་ཐང་། པེ་ཅིན།
[^949K]: གསལ། སྣར་ཐང་།
[^950K]: གིས། སྣར་ཐང་།
[^951K]: དབྲལ། སྣར་ཐང་། པེ་ཅིན།
[^952K]: དག་པ། སྣར་ཐང་། པེ་ཅིན།
[^953K]: ཏེ། སྣར་ཐང་།
[^954K]: གསུམ་ལས། སྣར་ཐང་།
[^955K]: བསྒོམས་པར། སྣར་ཐང་། པེ་ཅིན།
[^956K]: འཇིགས་པ། སྣར་ཐང་། པེ་ཅིན།
[^957K]: ཕྱིར་ཏེ། སྣར་ཐང་། པེ་ཅིན།
[^958K]: སེམས། སྣར་ཐང་། པེ་ཅིན།
[^959K]: གྱིས། སྣར་ཐང་། པེ་ཅིན།
[^960K]: གྱི། སྣར་ཐང་།
[^961K]: རྟོན་པ། སྣར་ཐང་། པེ་ཅིན།
[^962K]: རྟེན་པར། སྣར་ཐང་། པེ་ཅིན།
[^963K]: འབྲེལ་པ། པེ་ཅིན།
[^964K]: གྱིས། ཞེས་པར་མ་གཞན་ནང་མེད།
[^965K]: ན། སྣར་ཐང་། པེ་ཅིན།
[^966K]: སྟེ་གང་གི་ཕྱིར། སྣར་ཐང་། པེ་ཅིན།
[^967K]: དེས། སྣར་ཐང་། པེ་ཅིན།
[^968K]: སྡུས་པ། སྣར་ཐང་། པེ་ཅིན།
[^969K]: གཏོང། སྣར་ཐང་། པེ་ཅིན།
[^970K]: ཆེན་པོའི། སྣར་ཐང་། པེ་ཅིན།
[^971K]: གི། སྣར་ཐང་།
[^972K]: གིས། སྣར་ཐང་། པེ་ཅིན།
[^973K]: སྦྱངས་པར། སྣར་ཐང་། པེ་ཅིན།
[^974K]: སྒྲུབ། སྣར་ཐང་། པེ་ཅིན།
[^975K]: བྱའོ། སྣར་ཐང་། པེ་ཅིན།
[^976K]: རྟེན་པ། སྣར་ཐང་། པེ་ཅིན།
[^977K]: དཔྱད། སྣར་ཐང་། པེ་ཅིན།
[^978K]: དཔྱད། སྣར་ཐང་། པེ་ཅིན།
[^979K]: ལོགས་པར། སྣར་ཐང་། པེ་ཅིན།
[^980K]: ཚོལ་བ། སྣར་ཐང་། པེ་ཅིན།
[^981K]: གྱི། སྣར་ཐང་། པེ་ཅིན།
[^982K]: རྒྱུ་ཅན། སྣར་ཐང་། པེ་ཅིན།
[^983K]: འབྲིང་རྣམས་ཀྱིས་ནི་རབ་ཏུ་མི་བཟད་པའོ།_། ཞེས་པར་མ་གཞན་ནང་མེད།
[^984K]: ད། སྣར་ཐང་།
[^985K]: མེད། སྣར་ཐང་། པེ་ཅིན།
[^986K]: རིག་པ། སྣར་ཐང་། པེ་ཅིན།
[^987K]: ལས། སྣར་ཐང་། པེ་ཅིན།
[^988K]: སྙིང་རྗེས། སྣར་ཐང་། པེ་ཅིན།
[^989K]: ལས། སྣར་ཐང་། པེ་ཅིན།
[^990K]: རྣམ། སྣར་ཐང་། པེ་ཅིན།
[^991K]: རེགས་མི། སྣར་ཐང་། པེ་ཅིན།
[^992K]: འདུས་པར། སྣར་ཐང་། པེ་ཅིན།
[^993K]: བདགས་པའི། སྣར་ཐང་།
[^994K]: གྱིས། སྣར་ཐང་། པེ་ཅིན།
[^995K]: སྤྱོད་པས། སྣར་ཐང་། པེ་ཅིན།
[^996K]: སོག། སྣར་ཐང་། པེ་ཅིན།
[^997K]: ཉམས་པར། སྣར་ཐང་། པེ་ཅིན།
[^998K]: འགོལ་བ། སྣར་ཐང་། པེ་ཅིན།
[^999K]: འགོལ་བ་ཐིབས་པོར་རྒྱུ་བ་ཉིད་ཡིན་ནོ། །ལམ། པེ་ཅིན།
[^1000K]: འགོལ་བ། སྣར་ཐང་། པེ་ཅིན།
[^1001K]: འགོལ་བའི། སྣར་ཐང་། པེ་ཅིན།
[^1002K]: ལ། སྣར་ཐང་། པེ་ཅིན།
[^1003K]: ན། ཞེས་པར་མ་གཞན་ནང་མེད།
[^1004K]: ལ། སྣར་ཐང་། པེ་ཅིན།
[^1005K]: རེག། སྣར་ཐང་། པེ་ཅིན།
[^1006K]: ལ་པར་པ། སྣར་ཐང་། པེ་ཅིན།
[^1007K]: བླུགས། སྣར་ཐང་། པེ་ཅིན།
[^1008K]: སོག། སྣར་ཐང་། པེ་ཅིན།
[^1009K]: ཡོངས་སུ། ཞེས་པར་མ་གཞན་ནང་མེད།
[^1010K]: འཚོ་བ། སྣར་ཐང་།
[^1011K]: གྱིས། སྣར་ཐང་། པེ་ཅིན།
[^1012K]: གིས་མུན་པས། སྣར་ཐང་། པེ་ཅིན།
[^1013K]: གནག། སྣར་ཐང་། པེ་ཅིན།
[^1014K]: བདེ་བ། སྣར་ཐང་། པེ་ཅིན།
[^1015K]: གྱིས། སྣར་ཐང་།
[^1016K]: གནག། སྣར་ཐང་། པེ་ཅིན།
[^1017K]: རྟས་པར། སྣར་ཐང་། པེ་ཅིན།
[^1018K]: ཞུགས་པས། སྣར་ཐང་།
[^1019K]: རྟས་པ། སྣར་ཐང་། པེ་ཅིན།
[^1020K]: ཏོ། སྣར་ཐང་། པེ་ཅིན།
[^1021K]: སྦྱངས་པ། པེ་ཅིན།
[^1022K]: ཞུགས་པ། ཞེས་པར་མ་གཞན་ནང་མེད།
[^1023K]: བགེགས། སྣར་ཐང་། པེ་ཅིན།
[^1024K]: ཟ་བ། སྣར་ཐང་། པེ་ཅིན།
[^1025K]: ལས། སྣར་ཐང་། པེ་ཅིན།
[^1026K]: བགེགས། སྣར་ཐང་། པེ་ཅིན།
[^1027K]: ཕྱིར་རོ། སྣར་ཐང་།
[^1028K]: གི། ཞེས་པར་མ་གཞན་ནང་མེད།
[^1029K]: ཐིབས་པོས། སྣར་ཐང་། པེ་ཅིན།
[^1030K]: གཡོགས་པའོ། སྣར་ཐང་། པེ་ཅིན།
[^1031K]: དེ། སྣར་ཐང་། པེ་ཅིན།
[^1032K]: མི། ཞེས་པར་མ་གཞན་ནང་མེད།
[^1033K]: ཡོག་པ། སྣར་ཐང་། པེ་ཅིན།
[^1034K]: ལོག་པར། སྣར་ཐང་། པེ་ཅིན།
[^1035K]: འཐོབ་པའི། སྣར་ཐང་།
[^1036K]: ཀྱི། སྣར་ཐང་། པེ་ཅིན།
[^1037K]: གྱིས། སྣར་ཐང་། པེ་ཅིན།
[^1038K]: མི། སྣར་ཐང་། པེ་ཅིན།
[^1039K]: བསམ་པ། སྣར་ཐང་། པེ་ཅིན།
[^1040K]: གྱི། སྣར་ཐང་། པེ་ཅིན།
[^1041K]: གི། སྣར་ཐང་། པེ་ཅིན།
[^1042K]: ཁུངས། སྣར་ཐང་།
[^1043K]: སྒྲལ། སྣར་ཐང་། པེ་ཅིན།
[^1044K]: ཟབ་པ་ནི་གང་གི་ཕྱིར། ཞེས་པར་མ་གཞན་ནང་མེད།
[^1045K]: འདས་པའི། སྣར་ཐང་། པེ་ཅིན།
[^1046K]: གྱི་བདས་པའོ། སྣར་ཐང་། པེ་ཅིན།
[^1047K]: སྲིད་པ། སྣར་ཐང་། པེ་ཅིན།
[^1048K]: པ་ལྟ་བར། སྣར་ཐང་། པེ་ཅིན།
[^1049K]: དང། སྣར་ཐང་། པེ་ཅིན།
[^1050K]: གྱིས། སྣར་ཐང་།
[^1051K]: གྱི། སྣར་ཐང་། པེ་ཅིན།
[^1052K]: འཇིགས། སྣར་ཐང་། པེ་ཅིན།
[^1053K]: བསྐོར་བའི། སྣར་ཐང་།
[^1054K]: ཀྱི། སྣར་ཐང་། པེ་ཅིན།
[^1055K]: གྱི། སྣར་ཐང་། པེ་ཅིན།
[^1056K]: འཐོན་པ། སྣར་ཐང་། པེ་ཅིན།
[^1057K]: མེད་པའོ། སྣར་ཐང་། པེ་ཅིན།
[^1058K]: འགྲོ་བ། སྣར་ཐང་། པེ་ཅིན།
[^1059K]: གི། སྣར་ཐང་། པེ་ཅིན།
[^1060K]: ཀྱི། སྣར་ཐང་། པེ་ཅིན།
[^1061K]: འཕོངས་པ། སྣར་ཐང་། པེ་ཅིན།
[^1062K]: ལྔ། སྣར་ཐང་། པེ་ཅིན།
[^1063K]: ཕངས་པ། སྣར་ཐང་། པེ་ཅིན།
[^1064K]: རྒྱུད་པ། སྣར་ཐང་། པེ་ཅིན།
[^1065K]: ཀྱི། སྣར་ཐང་། པེ་ཅིན།
[^1066K]: དེ། སྣར་ཐང་། པེ་ཅིན།
[^1067K]: འཕོངས་པ། སྣར་ཐང་། པེ་ཅིན།
[^1068K]: གྱི། སྣར་ཐང་། པེ་ཅིན།
[^1069K]: གསུམ། སྣར་ཐང་། པེ་ཅིན།
[^1070K]: ན། ཞེས་པར་མ་གཞན་ནང་མེད།
[^1071K]: ལས། སྣར་ཐང་། པེ་ཅིན།
[^1072K]: གི། སྣར་ཐང་། པེ་ཅིན།
[^1073K]: ལ། ཞེས་པར་མ་གཞན་ནང་མེད།
[^1074K]: ཐར་པ། སྣར་ཐང་། པེ་ཅིན།
[^1075K]: གྱུར་པ། སྣར་ཐང་། པེ་ཅིན།
[^1076K]: ཀྱི། སྣར་ཐང་། པེ་ཅིན།
[^1077K]: ཀྱི། སྣར་ཐང་།
[^1078K]: གསུང་བའོ། སྣར་ཐང་།
[^1079K]: གྱིས། སྣར་ཐང་། པེ་ཅིན།
[^1080K]: སྒྲུབ་པའི། སྣར་ཐང་། པེ་ཅིན།
[^1081K]: ངེས་པ། སྣར་ཐང་། པེ་ཅིན།
[^1082K]: ལ། སྣར་ཐང་། པེ་ཅིན།
[^1083K]: སྒྲུབ་པར། སྣར་ཐང་། པེ་ཅིན།
[^1084K]: བཞིན་གྱི། སྣར་ཐང་། བཞིན་གྱིས། པེ་ཅིན།
[^1085K]: ལས་དགོད་པ། སྣར་ཐང་། པེ་ཅིན།
[^1086K]: ལ། ཞེས་པར་མ་གཞན་ནང་མེད།
[^1087K]: མང་པོ། སྣར་ཐང་།
[^1088K]: ཆོས། སྣར་ཐང་། པེ་ཅིན།
[^1089K]: དེ། སྣར་ཐང་། པེ་ཅིན།
[^1090K]: བསྲེག་པས། སྣར་ཐང་། པེ་ཅིན།
[^1091K]: གྱིས། སྣར་ཐང་། པེ་ཅིན།
[^1092K]: བཅུ། སྣར་ཐང་། པེ་ཅིན།
[^1093K]: བྲལ་བའི། སྣར་ཐང་། པེ་ཅིན། བྲལ་བར། ཅོ་ནེ།
[^1094K]: བྱས་པ། སྣར་ཐང་། པེ་ཅིན།
[^1095K]: བྲལ་བར། སྣར་ཐང་། པེ་ཅིན།
[^1096K]: སྒྲུབ། སྣར་ཐང་། པེ་ཅིན།
[^1097K]: ཀྱིས། སྣར་ཐང་། པེ་ཅིན།
[^1098K]: སྦྱང་བའི། སྣར་ཐང་། པེ་ཅིན།
[^1099K]: དེ། སྣར་ཐང་། པེ་ཅིན།
[^1100K]: མནོན། སྣར་ཐང་། པེ་ཅིན།
[^1101K]: ཀྱིས། སྣར་ཐང་། པེ་ཅིན།
[^1102K]: མི། ཞེས་པར་མ་གཞན་ནང་མེད།
[^1103K]: ཀྱིས། པེ་ཅིན།
[^1104K]: ནི། སྣར་ཐང་།
[^1105K]: ཤིག་པའི། སྣར་ཐང་། པེ་ཅིན།
[^1106K]: འཇུག། སྣར་ཐང་། པེ་ཅིན།
[^1107K]: ཟློག། སྣར་ཐང་། པེ་ཅིན།
[^1108K]: བྱ་གྱི། སྣར་ཐང་། པེ་ཅིན།
[^1109K]: མི། སྣར་ཐང་། པེ་ཅིན།
[^1110K]: ན། སྣར་ཐང་། པེ་ཅིན།
[^1111K]: ཀྱི། སྣར་ཐང་། པེ་ཅིན།
[^1112K]: ཡིད། སྣར་ཐང་། པེ་ཅིན།
[^1113K]: ལས། སྣར་ཐང་། པེ་ཅིན།
[^1114K]: བརྟེན་པར། སྣར་ཐང་། པེ་ཅིན།
[^1115K]: ཀྱིས། སྣར་ཐང་། པེ་ཅིན།
[^1116K]: བརྟགས་པ། སྣར་ཐང་། པེ་ཅིན།
[^1117K]: གསུངས་སོ། སྣར་ཐང་། པེ་ཅིན།
[^1118K]: རྟགས་ཏེ། སྣར་ཐང་། པེ་ཅིན།
[^1119K]: གི། སྣར་ཐང་། པེ་ཅིན།
[^1120K]: ཀྱི། སྣར་ཐང་།
[^1121K]: གི། སྣར་ཐང་། པེ་ཅིན།
[^1122K]: འཇིགས་པའི། སྣར་ཐང་། པེ་ཅིན།
[^1123K]: རྟེན་པར། སྣར་ཐང་། པེ་ཅིན།
[^1124K]: ཡིན། སྣར་ཐང་།
[^1125K]: རྟེན་པར། སྣར་ཐང་། པེ་ཅིན།
[^1126K]: རྟེན་པར། སྣར་ཐང་། པེ་ཅིན།
[^1127K]: དགུ། སྣར་ཐང་། པེ་ཅིན།
[^1128K]: སྨྲ་བ། སྣར་ཐང་།
[^1129K]: མར། སྣར་ཐང་། པེ་ཅིན།
[^1130K]: སྔ་མི། སྣར་ཐང་། པེ་ཅིན།
[^1131K]: རྣམ་པར་འཕེལ་བ་ནི་གང་གི་ཕྱིར་ནད་དུ་མ། ཞེས་པར་མ་གཞན་ནང་མེད།
[^1132K]: གསུམ་ཅར། སྣར་ཐང་། པེ་ཅིན།
[^1133K]: སྨོས་པ་པའི། སྣར་ཐང་། པེ་ཅིན།
[^1134K]: སྐྱོད། སྣར་ཐང་། པེ་ཅིན།
[^1135K]: ནས། སྣར་ཐང་། པེ་ཅིན།
[^1136K]: ལ། ཞེས་པར་མ་གཞན་ནང་མེད།
[^1137K]: སྐྱབས་པའི། སྣར་ཐང་། པེ་ཅིན།
[^1138K]: རྩོམ། སྣར་ཐང་། པེ་ཅིན།
[^1139K]: འདི། སྣར་ཐང་། པེ་ཅིན།
[^1140K]: དེ། ཞེས་པར་མ་གཞན་ནང་མེད།
[^1141K]: ལས། སྣར་ཐང་། པེ་ཅིན།
[^1142K]: འཛིན་པ། ཞེས་པར་མ་གཞན་ནང་མེད།
[^1143K]: དང། སྣར་ཐང་། པེ་ཅིན།
[^1144K]: ཡང། ཞེས་པར་མ་གཞན་ནང་མེད།
[^1145K]: ཟུང། སྣར་ཐང་། པེ་ཅིན།
[^1146K]: ཀྱི། སྣར་ཐང་།
[^1147K]: ལས། སྣར་ཐང་། པེ་ཅིན།
[^1148K]: ལས། ཞེས་པར་མ་གཞན་ནང་མེད།
[^1149K]: དེས། ཞེས་པར་མ་གཞན་ནང་མེད།
[^1150K]: རྟོགས་པ། སྣར་ཐང་། པེ་ཅིན།
[^1151K]: དེ་ལས། སྣར་ཐང་། པེ་ཅིན།
[^1152K]: གསུངས་པ་སྟེ། སྣར་ཐང་། པེ་ཅིན།
[^1153K]: མེད། སྣར་ཐང་། པེ་ཅིན།
[^1154K]: དགུ། སྣར་ཐང་། པེ་ཅིན།
[^1155K]: སྒྲིབས། སྣར་ཐང་། པེ་ཅིན།
[^1156K]: སྐྱེ་བར། སྣར་ཐང་། པེ་ཅིན།
[^1157K]: ཐིབས་པོར་སྒྲིབ་པའི། སྣར་ཐང་། པེ་ཅིན།
[^1158K]: གྱི། སྣར་ཐང་། པེ་ཅིན།
[^1159K]: ཆུས། སྣར་ཐང་། པེ་ཅིན།
[^1160K]: གི། སྣར་ཐང་། པེ་ཅིན།
[^1161K]: ན། ཞེས་པར་མ་གཞན་ནང་མེད།
[^1162K]: སྐྱོབ་པ་པོར། སྣར་ཐང་། པེ་ཅིན།
[^1163K]: གྱུར་པ། སྣར་ཐང་། པེ་ཅིན།
[^1164K]: ལ་སྟེ། སྣར་ཐང་། པེ་ཅིན།
[^1165K]: གྱི། སྣར་ཐང་། པེ་ཅིན།
[^1166K]: རྣམ་རྣམས་གཉིས་ཀྱི། སྣར་ཐང་། རྣམ་པ་གཉིས་ཀྱི། པེ་ཅིན།
[^1167K]: བཞུགས་པ། སྣར་ཐང་། པེ་ཅིན།
[^1168K]: འདུལ། སྣར་ཐང་། པེ་ཅིན།
[^1169K]: ལྡན་པ། སྣར་ཐང་། པེ་ཅིན།
[^1170K]: སྟོན་པ། སྣར་ཐང་། པེ་ཅིན།
[^1171K]: སྐྱབ་པར། སྣར་ཐང་། པེ་ཅིན།
[^1172K]: རྟོགས་ཏེ། སྣར་ཐང་། པེ་ཅིན།
[^1173K]: གི། སྣར་ཐང་། པེ་ཅིན།
[^1174K]: སམ། ཞེས་པར་མ་གཞན་ནང་མེད།
[^1175K]: ལས། སྣར་ཐང་། པེ་ཅིན།
[^1176K]: ཟློག་པའི། སྣར་ཐང་། པེ་ཅིན།
[^1177K]: གི། སྣར་ཐང་། པེ་ཅིན།
[^1178K]: བུ། སྣར་ཐང་།
[^1179K]: ལ། ཞེས་པར་མ་གཞན་ནང་མེད།
[^1180K]: ཀྱིས། སྣར་ཐང་། པེ་ཅིན།
[^1181K]: གཏོགས་པ་གཞན་གྱི། སྣར་ཐང་། པེ་ཅིན།
[^1182K]: བསྒྲུབ་པའི། སྣར་ཐང་། པེ་ཅིན།
[^1183K]: བསྒྲུབ་པ། སྣར་ཐང་། པེ་ཅིན།
[^1184K]: ཤེས་པ། སྣར་ཐང་། པེ་ཅིན།
[^1185K]: གཏོགས་པས། སྣར་ཐང་།
[^1186K]: དེའི་གནས་མ། སྣར་ཐང་། པེ་ཅིན།
[^1187K]: མི། སྣར་ཐང་།
[^1188K]: རྟོགས་པ། སྣར་ཐང་། པེ་ཅིན།
[^1189K]: གཏོགས་པར། སྣར་ཐང་། པེ་ཅིན།
[^1190K]: རྟོགས་པ། སྣར་ཐང་། པེ་ཅིན།
[^1191K]: དུ་མ་གཏོགས་པའོ། སྣར་ཐང་། པེ་ཅིན།
[^1192K]: རྟོགས་པ། སྣར་ཐང་། པེ་ཅིན།
[^1193K]: རྟོག་པ། སྣར་ཐང་། པེ་ཅིན།
[^1194K]: སྒྲུབ་པའི། སྣར་ཐང་། པེ་ཅིན།
[^1195K]: རྟོགས་པའི། སྣར་ཐང་།
[^1196K]: རྩལ་བ། སྣར་ཐང་། པེ་ཅིན།
[^1197K]: ལ། སྣར་ཐང་། པེ་ཅིན།
[^1198K]: རྟོན་པས། སྣར་ཐང་། པེ་ཅིན།
[^1199K]: རྟོན་པ། སྣར་ཐང་། པེ་ཅིན།
[^1200K]: ལས། སྣར་ཐང་། པེ་ཅིན།
[^1201K]: ཉན་པ། སྣར་ཐང་། པེ་ཅིན།
[^1202K]: ཞེས་བྱ་བ། སྣར་ཐང་། པེ་ཅིན།
[^1203K]: ཡིན་པ། སྣར་ཐང་། པེ་ཅིན།
[^1204K]: ལ། ཞེས་པར་མ་གཞན་ནང་མེད།
[^1205K]: རིགས། སྣར་ཐང་། པེ་ཅིན།
[^1206K]: ལུས་ལས། སྣར་ཐང་། པེ་ཅིན།
[^1207K]: ཆེར། སྣར་ཐང་། པེ་ཅིན།
[^1208K]: དེ། ཞེས་པར་མ་གཞན་ནང་མེད།
[^1209K]: ལྷག་མའི། སྣར་ཐང་།
[^1210K]: གཏང་བ། སྣར་ཐང་། པེ་ཅིན།
[^1211K]: རྙེད་པ་ལས། སྣར་ཐང་།
[^1212K]: གཅིག། ཞེས་པར་མ་གཞན་ནང་མེད།
[^1213K]: ཀྱི། སྣར་ཐང་། པེ་ཅིན།
[^1214K]: ལེན་པར་སྤྲོ་བར། སྣར་ཐང་། པེ་ཅིན།
[^1215K]: ཀྱི། སྣར་ཐང་། པེ་ཅིན།
[^1216K]: ཅིག། སྣར་ཐང་། པེ་ཅིན།
[^1217K]: ཀྱི། སྣར་ཐང་། པེ་ཅིན།
[^1218K]: ཀྱིས། སྣར་ཐང་། པེ་ཅིན།
[^1219K]: དེ། སྣར་ཐང་།
[^1220K]: ཏོ། སྣར་ཐང་། པེ་ཅིན།
[^1221K]: ཆོས། ཞེས་པར་མ་གཞན་ནང་མེད།
[^1222K]: སོ་སོར། སྣར་ཐང་། པེ་ཅིན།
[^1223K]: སྒྲུབ་པས། སྣར་ཐང་། པེ་ཅིན།
[^1224K]: གི། སྣར་ཐང་། པེ་ཅིན།
[^1225K]: དཔྱོད། སྣར་ཐང་། པེ་ཅིན།
[^1226K]: སྒྲུབ་པས། སྣར་ཐང་། པེ་ཅིན།
[^1227K]: སྒྱུར། སྣར་ཐང་། པེ་ཅིན།
[^1228K]: སྒྲུབ་སྟེ། སྣར་ཐང་། པེ་ཅིན།
[^1229K]: དང་སྟེ། སྣར་ཐང་། པེ་ཅིན།
[^1230K]: ཅིག། སྣར་ཐང་། པེ་ཅིན།
[^1231K]: སྒྲུབ་སྟེ། སྣར་ཐང་། པེ་ཅིན།
[^1232K]: ཀྱི། སྣར་ཐང་། པེ་ཅིན།
[^1233K]: གཏང། སྣར་ཐང་།
[^1234K]: སྒྲུབ་སྟེ། སྣར་ཐང་། པེ་ཅིན།
[^1235K]: ནུབ་པ། སྣར་ཐང་། པེ་ཅིན།
[^1236K]: ཡིན། སྣར་ཐང་། པེ་ཅིན།
[^1237K]: སྒྲུབས། སྣར་ཐང་། པེ་ཅིན།
[^1238K]: སྒྲུབ་སྟེ། སྣར་ཐང་། པེ་ཅིན།
[^1239K]: སྒྲུབས། སྣར་ཐང་། པེ་ཅིན།
[^1240K]: སྒྲུབས། སྣར་ཐང་། པེ་ཅིན།
[^1241K]: སྤངས་པ། སྣར་ཐང་། པེ་ཅིན།
[^1242K]: ཀླས་པས། སྣར་ཐང་།
[^1243K]: སྒྲུབ་སྟེ། སྣར་ཐང་། པེ་ཅིན།
[^1244K]: སྤངས་པ། སྣར་ཐང་། པེ་ཅིན།
[^1245K]: གནོད་པ་མེད་པ། ཞེས་པར་མ་གཞན་ནང་མེད།
[^1246K]: བསྒྲུབ། སྣར་ཐང་།
[^1247K]: དོ། སྣར་ཐང་། པེ་ཅིན།
[^1248K]: གྱུར་པའི། སྣར་ཐང་། པེ་ཅིན།
[^1249K]: གི། སྣར་ཐང་། པེ་ཅིན།
[^1250K]: བྱིའུ། སྣར་ཐང་། པེ་ཅིན།
[^1251K]: ཐུལ། སྣར་ཐང་། པེ་ཅིན།
[^1252K]: འདི། སྣར་ཐང་། པེ་ཅིན།
[^1253K]: འབར་བ། སྣར་ཐང་། པེ་ཅིན།
[^1254K]: བསྒྱུར། སྣར་ཐང་།
[^1255K]: ཀྱི། སྣར་ཐང་། པེ་ཅིན།
[^1256K]: དུ། སྣར་ཐང་། པེ་ཅིན།
[^1257K]: གཞག་པ། སྣར་ཐང་།
[^1258K]: གཞག་པ། སྣར་ཐང་།
[^1259K]: ལ། སྣར་ཐང་། པེ་ཅིན།
[^1260K]: ཇི་ལྟ། སྣར་ཐང་། པེ་ཅིན།
[^1261K]: གནས། སྣར་ཐང་། པེ་ཅིན།
[^1262K]: ཞིག། ཞེས་པར་མ་གཞན་ནང་མེད།
[^1263K]: ཆེ་གེ། པེ་ཅིན།
[^1264K]: རྟག། སྣར་ཐང་། པེ་ཅིན།
[^1265K]: འདས་པ། སྣར་ཐང་། པེ་ཅིན།
[^1266K]: རྣམས་པ། སྣར་ཐང་།
[^1267K]: ཀྱི། སྣར་ཐང་། པེ་ཅིན།
[^1268K]: གི། སྣར་ཐང་། པེ་ཅིན།
[^1269K]: ཀྱི། སྣར་ཐང་། པེ་ཅིན།
[^1270K]: བླང་བའི། སྣར་ཐང་། པེ་ཅིན།
[^1271K]: ཀྱི། སྣར་ཐང་། པེ་ཅིན།
[^1272K]: གི། སྣར་ཐང་། པེ་ཅིན།
[^1273K]: ཀྱི། སྣར་ཐང་། པེ་ཅིན།
[^1274K]: ཡང་དག་པའི། སྣར་ཐང་། པེ་ཅིན།
[^1275K]: དེ་ལྟར། སྣར་ཐང་། པེ་ཅིན།
[^1276K]: དེས། སྣར་ཐང་། པེ་ཅིན།
[^1277K]: བསམས་ཏེ། སྣར་ཐང་། པེ་ཅིན།
[^1278K]: གི། སྣར་ཐང་། པེ་ཅིན།
[^1279K]: གཏོགས་པ། སྣར་ཐང་། པེ་ཅིན།
[^1280K]: གི། སྣར་ཐང་། པེ་ཅིན།
[^1281K]: བདེ་བདེའོ། སྣར་ཐང་། པེ་ཅིན།
[^1282K]: གི། སྣར་ཐང་། པེ་ཅིན།
[^1283K]: གྱི། སྣར་ཐང་། པེ་ཅིན།
[^1284K]: གི། སྣར་ཐང་། པེ་ཅིན།
[^1286K]: རྟོགས་པ། སྣར་ཐང་། པེ་ཅིན།
[^1287K]: བཅས་པས། སྣར་ཐང་། པེ་ཅིན།
[^1288K]: སྒོམ་པ། སྣར་ཐང་། པེ་ཅིན།
[^1289K]: ནི་བ་ནི་བསྒོམ་པའི། སྣར་ཐང་། པེ་ཅིན།
[^1290K]: ལས། སྣར་ཐང་། པེ་ཅིན།
[^1291K]: བདེ་བ། སྣར་ཐང་། པེ་ཅིན།
[^1292K]: གྱི། སྣར་ཐང་། པེ་ཅིན།
[^1293K]: བསྒོམས་པ། སྣར་ཐང་། པེ་ཅིན།
[^1294K]: བསྒོམ་པའི། སྣར་ཐང་། པེ་ཅིན།
[^1295K]: ཉིད། ཞེས་པར་མ་གཞན་ནང་མེད།
[^1296K]: གྱི། སྣར་ཐང་།
[^1297K]: ཀྱི། སྣར་ཐང་། པེ་ཅིན།
[^1298K]: འདི། སྣར་ཐང་། པེ་ཅིན།
[^1299K]: ཕྱིར་རོ། སྣར་ཐང་། པེ་ཅིན།
[^1300K]: ས། ཞེས་པར་མ་གཞན་ནང་མེད།
[^1301K]: ནས། ཞེས་པར་མ་གཞན་ནང་མེད།
[^1302K]: བསྒོམ་པའི། སྣར་ཐང་། པེ་ཅིན།
[^1303K]: བསྒྲུབ། སྣར་ཐང་།
[^1304K]: ཞེས་བྱ་བ། སྣར་ཐང་། པེ་ཅིན།
[^1305K]: རྟོག་པ། སྣར་ཐང་། པེ་ཅིན།
[^1306K]: འདས་པ། སྣར་ཐང་། པེ་ཅིན།
[^1307K]: གནས་ཀྱི། ཞེས་པར་མ་གཞན་ནང་མེད།
[^1308K]: དུ། སྣར་ཐང་། པེ་ཅིན།
[^1309K]: གི། སྣར་ཐང་། པེ་ཅིན།
[^1310K]: བསྒོམ་པའི། སྣར་ཐང་། པེ་ཅིན།
[^1311K]: སྒྲུབས། སྣར་ཐང་། པེ་ཅིན།
[^1312K]: ཀྱི། སྣར་ཐང་། པེ་ཅིན།
[^1313K]: དེ་ནི། སྣར་ཐང་།
[^1314K]: ཕྱོགས་པོར། སྣར་ཐང་།
[^1315K]: གཉི། སྣར་ཐང་། པེ་ཅིན།
[^1316K]: གསལ་བའི། སྣར་ཐང་། པེ་ཅིན།
[^1317K]: ཀྱི། སྣར་ཐང་།
[^1318K]: མ། ཞེས་པར་མ་གཞན་ནང་མེད།
[^1319K]: སྒྲུབ། སྣར་ཐང་། པེ་ཅིན།
[^1320K]: ལ། སྣར་ཐང་། པེ་ཅིན།
[^1321K]: ཤེས་པ། སྣར་ཐང་། པེ་ཅིན།
[^1322K]: འཕོ་བ། སྣར་ཐང་། པེ་ཅིན།
[^1323K]: ཏོ། སྣར་ཐང་། པེ་ཅིན།
[^1324K]: གི། སྣར་ཐང་། པེ་ཅིན།
[^1325K]: ཀྱི། སྣར་ཐང་། པེ་ཅིན།
[^1326K]: ཀྱི། ཞེས་པར་མ་གཞན་ནང་མེད།
[^1327K]: ཐོབ། སྣར་ཐང་། པེ་ཅིན།
[^1328K]: ཡང། སྣར་ཐང་། པེ་ཅིན།
[^1329K]: གི་འགྲོ་སྟེ། པེ་ཅིན། གིས་གི་འགྲོ། སྣར་ཐང་།
[^1330K]: བྱིའུ་འཛུལ། སྣར་ཐང་། པེ་ཅིན།
[^1331K]: འགྲོ། སྣར་ཐང་། པེ་ཅིན།
[^1332K]: བྱེད། སྣར་ཐང་། པེ་ཅིན།
[^1333K]: ཆེ་ལ། སྣར་ཐང་། པེ་ཅིན།
[^1334K]: བསྒྱུར། སྣར་ཐང་། པེ་ཅིན།
[^1335K]: ཀྱི། སྣར་ཐང་། པེ་ཅིན།
[^1336K]: གི། སྣར་ཐང་། པེ་ཅིན།
[^1337K]: འདས་པས་མི། སྣར་ཐང་། པེ་ཅིན།
[^1338K]: རིང་པོར། སྣར་ཐང་། པེ་ཅིན།
[^1339K]: ཞེས་བྱ། སྣར་ཐང་། པེ་ཅིན།
[^1340K]: ཆུང་ན། སྣར་ཐང་། པེ་ཅིན།
[^1341K]: ཏེ། སྣར་ཐང་། པེ་ཅིན།
[^1342K]: བཀྲིས་པ། སྣར་ཐང་།
[^1343K]: མོས་པ། སྣར་ཐང་།
[^1344K]: ཡང་དག་པར། སྣར་ཐང་། པེ་ཅིན།
[^1345K]: མེད་པ། ཞེས་པར་མ་གཞན་ནང་མེད།
[^1346K]: སྤངས་པའོ། སྣར་ཐང་། པེ་ཅིན།
[^1347K]: གཞག་པ། སྣར་ཐང་།
[^1348K]: གཞག་པ། སྣར་ཐང་།
[^1349K]: གཞག་པ། སྣར་ཐང་།
[^1350K]: གཞག་པ། སྣར་ཐང་།
[^1351K]: སྒྲུབ་པ། སྣར་ཐང་། པེ་ཅིན།
[^1352K]: གྲག་པ། སྣར་ཐང་། པེ་ཅིན།
[^1353K]: དུ། སྣར་ཐང་།
[^1354K]: རྗེས། སྣར་ཐང་། པེ་ཅིན།
[^1355K]: ཤེས་པ། སྣར་ཐང་། པེ་ཅིན།
[^1356K]: བར་དུ། ཞེས་པར་མ་གཞན་ནང་མེད།
[^1357K]: རུས་པ། སྣར་ཐང་། པེ་ཅིན།
[^1358K]: འདིས། སྣར་ཐང་། པེ་ཅིན།
[^1359K]: ནི། ཞེས་པར་མ་གཞན་ནང་མེད།
[^1360K]: ཞེས། སྣར་ཐང་།
[^1361K]: ནི། སྣར་ཐང་། པེ་ཅིན།
[^1362K]: ནི། སྣར་ཐང་། པེ་ཅིན།
[^1363K]: དོན། སྣར་ཐང་། པེ་ཅིན།
[^1364K]: དོན། སྣར་ཐང་། པེ་ཅིན།
[^1365K]: དང། ཞེས་པར་མ་གཞན་ནང་མེད།
[^1366K]: བཞིན། སྣར་ཐང་།
[^1367K]: དོན། སྣར་ཐང་། པེ་ཅིན།
[^1368K]: ཞེས་བྱ་བའོ། སྣར་ཐང་། པེ་ཅིན།
[^1369K]: གི་སྐྱེད་པའོ། སྣར་ཐང་། པེ་ཅིན།
[^1370K]: ཤེས་པས། སྣར་ཐང་། པེ་ཅིན།
[^1371K]: གི། སྣར་ཐང་། པེ་ཅིན།
[^1372K]: མདོག་མི་སྡུག་པ་དང། ཞེས་པར་མ་གཞན་ནང་མེད།
[^1373K]: རྣམས། ཞེས་པར་མ་གཞན་ནང་མེད།
[^1374K]: བུ། སྣར་ཐང་།
[^1375K]: ཀྱི། སྣར་ཐང་། པེ་ཅིན།
[^1376K]: གི། སྣར་ཐང་། པེ་ཅིན།
[^1377K]: ཀྱི། སྣར་ཐང་། པེ་ཅིན།
[^1378K]: བླང་བའི་རྒྱུ། སྣར་ཐང་། པེ་ཅིན།
[^1379K]: རྣམ་པར། སྣར་ཐང་། པེ་ཅིན།
[^1380K]: ཀྱི། སྣར་ཐང་། པེ་ཅིན།
[^1381K]: ཟློག་པ། སྣར་ཐང་། པེ་ཅིན།
[^1382K]: དེས། སྣར་ཐང་། པེ་ཅིན།
[^1383K]: གི། སྣར་ཐང་། པེ་ཅིན།
[^1384K]: རྟེན་པ། སྣར་ཐང་། པེ་ཅིན།
[^1385K]: འཇིག། སྣར་ཐང་།
[^1386K]: ཏུ། སྣར་ཐང་། པེ་ཅིན།
[^1387K]: བསྒོམ་པས། སྣར་ཐང་། པེ་ཅིན།
[^1388K]: བསྲབ་པར། སྣར་ཐང་། པེ་ཅིན།
[^1389K]: གྱི། སྣར་ཐང་། པེ་ཅིན།
[^1390K]: བསྲབ་པར། སྣར་ཐང་། པེ་ཅིན།
[^1391K]: འགྲིབས་པར། སྣར་ཐང་། པེ་ཅིན།
[^1392K]: གསུངས་པའོ། སྣར་ཐང་། པེ་ཅིན།
[^1393K]: ས། ཞེས་པར་མ་གཞན་ནང་མེད།
[^1394K]: གནོད་པར། སྣར་ཐང་། པེ་ཅིན།
[^1395K]: འཁྲུག་པ། སྣར་ཐང་། པེ་ཅིན།
[^1396K]: བསྲུང་བའི། སྣར་ཐང་། པེ་ཅིན།
[^1397K]: དེས་དེའི། སྣར་ཐང་། པེ་ཅིན།
[^1398K]: ཏོ། སྣར་ཐང་། པེ་ཅིན།
[^1399K]: ཤེས་པ། སྣར་ཐང་།
[^1400K]: འཁྲུག་པ། སྣར་ཐང་། པེ་ཅིན།
[^1401K]: ལ་སོག་པ། སྣར་ཐང་། པེ་ཅིན།
[^1402K]: སྐྱེད་པ། སྣར་ཐང་། པེ་ཅིན།
[^1403K]: འཁྲུག་པའི། སྣར་ཐང་། པེ་ཅིན།
[^1404K]: གི་ཤད་ཀྱི། སྣར་ཐང་། པེ་ཅིན།
[^1405K]: གྱི། སྣར་ཐང་། པེ་ཅིན།
[^1406K]: གདགས་པ། སྣར་ཐང་། པེ་ཅིན།
[^1407K]: རྒྱུ། སྣར་ཐང་། པེ་ཅིན།
[^1408K]: བཟུང་བ། པེ་ཅིན།
[^1409K]: བཞི། སྣར་ཐང་། པེ་ཅིན།
[^1410K]: གཉེན་པོ། སྣར་ཐང་། པེ་ཅིན།
[^1411K]: དེ། སྣར་ཐང་། པེ་ཅིན།
[^1412K]: དེ་རྟོག་པ། སྣར་ཐང་། པེ་ཅིན།
[^1413K]: ཇི་བ། སྣར་ཐང་།
[^1414K]: གསུམ་ག། སྣར་ཐང་། གསུམ་པ། པེ་ཅིན།
[^1415K]: ཞུགས་པ། སྣར་ཐང་། པེ་ཅིན།
[^1416K]: གང། སྣར་ཐང་། པེ་ཅིན།
[^1417K]: གི། སྣར་ཐང་། པེ་ཅིན།
[^1418K]: བཞི། སྣར་ཐང་། པེ་ཅིན།
[^1419K]: འཇིག་རྟེན་པ། སྣར་ཐང་། པེ་ཅིན།
[^1420K]: ཟད་པར། སྣར་ཐང་། པེ་ཅིན།
[^1421K]: སྐྱེས་པ། སྣར་ཐང་། པེ་ཅིན།
[^1422K]: ཉོན་མོངས་པ། སྣར་ཐང་། པེ་ཅིན།
[^1423K]: འདི། སྣར་ཐང་། པེ་ཅིན།
[^1424K]: འདི། སྣར་ཐང་། པེ་ཅིན།
[^1425K]: འདི། སྣར་ཐང་། པེ་ཅིན།
[^1426K]: ཀྱི། སྣར་ཐང་། པེ་ཅིན།
[^1427K]: ཀྱི། སྣར་ཐང་། པེ་ཅིན།
[^1428K]: འདི་སྟོན་ཏེ། སྣར་ཐང་། འདི་སྟོན་ཏོ། པེ་ཅིན།
[^1429K]: དང། སྣར་ཐང་། པེ་ཅིན།
[^1430K]: འདི། སྣར་ཐང་། པེ་ཅིན།
[^1431K]: རྟུན་པ། སྣར་ཐང་། པེ་ཅིན།
[^1432K]: ཕྱིར། སྣར་ཐང་།
[^1433K]: སྤང་བའི། སྣར་ཐང་། པེ་ཅིན།
[^1434K]: བརྩོམ། སྣར་ཐང་། པེ་ཅིན།
[^1435K]: བསྐྱེད། སྣར་ཐང་། པེ་ཅིན།
[^1436K]: ཏིང་འཛིན། སྣར་ཐང་།
[^1437K]: སྒོམ། པེ་ཅིན།
[^1438K]: སྒྱུར་བ་སྒོམ། སྣར་ཐང་། པེ་ཅིན།
[^1439K]: སྒོམ། སྣར་ཐང་། པེ་ཅིན།
[^1440K]: སྒོམ། སྣར་ཐང་། པེ་ཅིན།
[^1441K]: སྒོམ། སྣར་ཐང་། པེ་ཅིན།
[^1442K]: སྒོམ། སྣར་ཐང་། པེ་ཅིན།
[^1443K]: སྒྱུར་བ་སྒོམ། སྣར་ཐང་། པེ་ཅིན།
[^1444K]: སྒྱུར་བ་སྒོམ། སྣར་ཐང་། པེ་ཅིན།
[^1445K]: སྒོམ། སྣར་ཐང་། པེ་ཅིན།
[^1446K]: སྒྱུར་བ་སྒོམ། སྣར་ཐང་། པེ་ཅིན།
[^1447K]: སྒོམ། སྣར་ཐང་། པེ་ཅིན།
[^1448K]: སྒོམ། སྣར་ཐང་། པེ་ཅིན།
[^1449K]: སྒོམ། སྣར་ཐང་། པེ་ཅིན།
[^1450K]: སྒྱུར་བ་སྒོམ། སྣར་ཐང་། བསྒྱུར་བ་སྒོམ། པེ་ཅིན།
[^1451K]: སྒོམ། སྣར་ཐང་། པེ་ཅིན།
[^1452K]: སྒོམ། སྣར་ཐང་། པེ་ཅིན།
[^1453K]: སྒོམ། སྣར་ཐང་། པེ་ཅིན།
[^1454K]: སྒོམ། སྣར་ཐང་། པེ་ཅིན།
[^1455K]: སྒོམ། སྣར་ཐང་། པེ་ཅིན།
[^1456K]: སྒོམ། སྣར་ཐང་། པེ་ཅིན།
[^1457K]: སྒོམ། སྣར་ཐང་། པེ་ཅིན།
[^1458K]: སྒོམ། སྣར་ཐང་། པེ་ཅིན།
[^1459K]: སྒོམ། སྣར་ཐང་། པེ་ཅིན།
[^1460K]: སྒོམ། སྣར་ཐང་། པེ་ཅིན།
[^1461K]: སྒོམ། སྣར་ཐང་། པེ་ཅིན།
[^1462K]: སྤོང་བ། སྣར་ཐང་།
[^1463K]: སྒོམ། སྣར་ཐང་། པེ་ཅིན།
[^1464K]: སྤང་བས། སྣར་ཐང་།
[^1465K]: སྒོམ། སྣར་ཐང་། པེ་ཅིན།
[^1466K]: གི། ཞེས་པར་མ་གཞན་ནང་མེད།
[^1467K]: འཕང་བ། སྣར་ཐང་།
[^1468K]: སྒྲུབ་པས། སྣར་ཐང་། པེ་ཅིན།
[^1469K]: དང། སྣར་ཐང་། པེ་ཅིན།
[^1470K]: དཔྱོད་པས། སྣར་ཐང་། པེ་ཅིན།
[^1471K]: ལ། སྣར་ཐང་། པེ་ཅིན།
[^1472K]: ལྡོག་པ། སྣར་ཐང་།
[^1473K]: གི། སྣར་ཐང་། པེ་ཅིན།
[^1474K]: བསྒོམ་པར། སྣར་ཐང་། པེ་ཅིན།
[^1475K]: རྣམ་པར། སྣར་ཐང་། པེ་ཅིན།
[^1476K]: ཀྱི། སྣར་ཐང་། པེ་ཅིན།
[^1477K]: འཇིགས། སྣར་ཐང་། པེ་ཅིན།
[^1478K]: རྟགས་པ། སྣར་ཐང་། པེ་ཅིན།
[^1479K]: དཔྱོད་པ། སྣར་ཐང་། པེ་ཅིན།
[^1480K]: ནོར་བུ། སྣར་ཐང་།
[^1481K]: ཅིང། སྣར་ཐང་། པེ་ཅིན།
[^1482K]: དག་དེ་སྤང་བ། པེ་ཅིན། དེ་དག་སྤང་བ། སྣར་ཐང་།
[^1483K]: ཀྱི། སྣར་ཐང་། པེ་ཅིན།
[^1484K]: འཇིག་པའོ། སྣར་ཐང་། པེ་ཅིན།
[^1485K]: ཀྱི། སྣར་ཐང་། པེ་ཅིན།
[^1486K]: ཀྱི། སྣར་ཐང་། པེ་ཅིན།
[^1487K]: སྒྲུབ་པའི། སྣར་ཐང་། པེ་ཅིན།
[^1488K]: ཕྱིར་རོ། སྣར་ཐང་། པེ་ཅིན།
[^1489K]: སྒོམ་པ། སྣར་ཐང་། པེ་ཅིན།
[^1490K]: གཟོ་བཟོ་བ། སྣར་ཐང་། པེ་ཅིན།
[^1491K]: རྟས་པའོ། སྣར་ཐང་། པེ་ཅིན།
[^1492K]: ཀྱི། སྣར་ཐང་། པེ་ཅིན།
[^1493K]: སྒྲུབ་པ། སྣར་ཐང་། པེ་ཅིན།
[^1494K]: སྒོམ་པ། སྣར་ཐང་། པེ་ཅིན།
[^1495K]: དང། སྣར་ཐང་། པེ་ཅིན།
[^1496K]: གྱི་སྟོན་ཏོ། སྣར་ཐང་། པེ་ཅིན།
[^1497K]: གཉེན་པའི། སྣར་ཐང་། པེ་ཅིན།
[^1498K]: དེ་དང། སྣར་ཐང་།
[^1499K]: གསུངས་པའོ། སྣར་ཐང་། པེ་ཅིན།
[^1500K]: འདི། སྣར་ཐང་། པེ་ཅིན།
[^1501K]: བཟོ་བ། སྣར་ཐང་།
[^1502K]: བཟོ་བ། སྣར་ཐང་། པེ་ཅིན།
[^1503K]: བཟོ་བ། སྣར་ཐང་། པེ་ཅིན།
[^1504K]: བཟོ་བ། སྣར་ཐང་། པེ་ཅིན།
[^1505K]: དང། ཞེས་པར་མ་གཞན་ནང་མེད།
[^1506K]: གཉེན་པ། སྣར་ཐང་། མཉེན་པ། པེ་ཅིན།
[^1507K]: ལ། སྣར་ཐང་། པེ་ཅིན།
[^1508K]: ལ། ཞེས་པར་མ་གཞན་ནང་མེད།
[^1509K]: སྒོམ་པ། སྣར་ཐང་། པེ་ཅིན།
[^1510K]: བཅུ་གཉིས་པས། སྣར་ཐང་།
[^1511K]: བཟོ་བ། སྣར་ཐང་།
[^1512K]: ཡིན། སྣར་ཐང་། པེ་ཅིན།
[^1513K]: ཀྱི། སྣར་ཐང་། པེ་ཅིན།
[^1514K]: ནས། སྣར་ཐང་། པེ་ཅིན།
[^1515K]: མཆོད་པ། སྣར་ཐང་།
[^1516K]: འཕྲོག་པའི། སྣར་ཐང་། པེ་ཅིན།
[^1517K]: བརྩམས་པ། སྣར་ཐང་། པེ་ཅིན།
[^1518K]: བཞི་པ། སྣར་ཐང་། པེ་ཅིན།
[^1519K]: རྟས་པ། སྣར་ཐང་། པེ་ཅིན།
[^1520K]: རྟས་པ། སྣར་ཐང་། པེ་ཅིན།
[^1521K]: དང་པོར། སྣར་ཐང་། པེ་ཅིན།
[^1522K]: སྟན། སྣར་ཐང་། པེ་ཅིན།
[^1523K]: རྟོག་པར། སྣར་ཐང་། པེ་ཅིན།
[^1524K]: ཆད་པར། སྣར་ཐང་། པེ་ཅིན།
[^1525K]: གྱིས། སྣར་ཐང་། པེ་ཅིན།
[^1526K]: གི། སྣར་ཐང་། པེ་ཅིན།
[^1527K]: རྟོག་པའི། སྣར་ཐང་། པེ་ཅིན།
[^1528K]: འདུ་བྱ་བ། སྣར་ཐང་། པེ་ཅིན།
[^1529K]: ཀྱི་མི་འཕྲོག་པ། སྣར་ཐང་། པེ་ཅིན།
[^1530K]: རྟོག་པའི། སྣར་ཐང་། པེ་ཅིན།
[^1531K]: ཏོ། སྣར་ཐང་། པེ་ཅིན།
[^1532K]: ཚིགས། སྣར་ཐང་། པེ་ཅིན།
[^1533K]: ཀྱི་མི་འཕྲོག་པ། སྣར་ཐང་། པེ་ཅིན།
[^1534K]: རྟོག་པའི། སྣར་ཐང་། པེ་ཅིན།
[^1535K]: ཀྱིས། སྣར་ཐང་། པེ་ཅིན།
[^1536K]: གི། སྣར་ཐང་། པེ་ཅིན།
[^1537K]: གི། སྣར་ཐང་། པེ་ཅིན།
[^1538K]: ལ། ཞེས་པར་མ་གཞན་ནང་མེད།
[^1539K]: ནས། སྣར་ཐང་། པེ་ཅིན།
[^1540K]: ནས། སྣར་ཐང་། པེ་ཅིན།
[^1541K]: ལ། ཞེས་པར་མ་གཞན་ནང་མེད།
[^1542K]: ནས། སྣར་ཐང་། པེ་ཅིན།
[^1543K]: ལ། སྣར་ཐང་། པེ་ཅིན།
[^1544K]: ཐམས་མ། སྣར་ཐང་། པེ་ཅིན།
[^1545K]: གསུངས་པའོ། སྣར་ཐང་། པེ་ཅིན།
[^1546K]: ཅེས་གསུངས་པའོ། སྣར་ཐང་། པེ་ཅིན།
[^1547K]: ལ། ཞེས་པར་མ་གཞན་ནང་མེད།
[^1548K]: ནས། སྣར་ཐང་། པེ་ཅིན།
[^1549K]: གསུངས་པའོ། སྣར་ཐང་། པེ་ཅིན།
[^1550K]: སེམས་དཔའི། སྣར་ཐང་། པེ་ཅིན།
[^1551K]: སྦྱངས་པའི། སྣར་ཐང་། པེ་ཅིན།
[^1552K]: བསྒོམ་པའི། སྣར་ཐང་། པེ་ཅིན།
[^1553K]: དག་པ་པའི་ཁམས། སྣར་ཐང་།
[^1554K]: སྒྲུབ་པའི། སྣར་ཐང་། པེ་ཅིན།
[^1555K]: བྱེད་པའི། སྣར་ཐང་། པེ་ཅིན།
[^1556K]: ནི། ཞེས་པར་མ་གཞན་ནང་མེད།
[^1557K]: གྱིས། སྣར་ཐང་། པེ་ཅིན།
[^1558K]: སྐྱེད་པའི། སྣར་ཐང་། པེ་ཅིན།
[^1559K]: རྩ་བའི། སྣར་ཐང་། པེ་ཅིན།
[^1560K]: གཅད་པའི། སྣར་ཐང་།
[^1561K]: སྒྲུབ་པའི། སྣར་ཐང་། པེ་ཅིན།
[^1562K]: ལྟ་བའི། སྣར་ཐང་། པེ་ཅིན།
[^1563K]: གྱིས་བརླབ་པ། སྣར་ཐང་། པེ་ཅིན།
[^1564K]: གྱི། སྣར་ཐང་། པེ་ཅིན།
[^1565K]: རྟོག་པའི། སྣར་ཐང་། པེ་ཅིན།
[^1566K]: བསྐྱེད་པའི། སྣར་ཐང་།
[^1567K]: བསྒོམ་པ། སྣར་ཐང་། པེ་ཅིན།
[^1568K]: ནས། ཞེས་པར་མ་གཞན་ནང་མེད།
[^1569K]: ཀྱི། སྣར་ཐང་། པེ་ཅིན།
[^1570K]: དེ། པེ་ཅིན།
[^1571K]: སྦྱར། སྣར་ཐང་། པེ་ཅིན།
[^1572K]: ནི། ཞེས་པར་མ་གཞན་ནང་མེད།
[^1573K]: གྲོལ་བའི། སྣར་ཐང་། པེ་ཅིན།
[^1574K]: མཁས་པའོ། སྣར་ཐང་། པེ་ཅིན།
[^1575K]: མཁས་སོ། སྣར་ཐང་། པེ་ཅིན།
[^1576K]: སའི། ཞེས་པར་མ་གཞན་ནང་མེད།
[^1577K]: དེ། སྣར་ཐང་། པེ་ཅིན།
[^1578K]: གཅིག་ཏུ། སྣར་ཐང་། པེ་ཅིན།
[^1579K]: ཕྱིའི། སྣར་ཐང་། པེ་ཅིན།
[^1580K]: གྱིས། སྣར་ཐང་། པེ་ཅིན།
[^1581K]: རྟོག་པ། སྣར་ཐང་། པེ་ཅིན།
[^1582K]: རབ་ཏུ། ཞེས་པར་མ་གཞན་ནང་མེད།
[^1583K]: ཀྱི། སྣར་ཐང་། པེ་ཅིན།
[^1584K]: ཤིན་ཏུ། ཞེས་པར་མ་གཞན་ནང་མེད།
[^1585K]: ཤེས་པའོ། སྣར་ཐང་། པེ་ཅིན།
[^1586K]: སྒྲུབ་པས། སྣར་ཐང་། པེ་ཅིན།
[^1587K]: བདེན་པར། སྣར་ཐང་། པེ་ཅིན།
[^1588K]: སྐྱེད་པས་ཡེ་ཤེས། སྣར་ཐང་། པེ་ཅིན།
[^1589K]: བཞན། པེ་ཅིན།
[^1590K]: སྒྲུབ་པས། སྣར་ཐང་། པེ་ཅིན།
[^1591K]: ཅིག། པེ་ཅིན།
[^1592K]: སྐྱེད་པའི། པེ་ཅིན།
[^1593K]: ཡིན། ཞེས་པར་མ་གཞན་ནང་མེད།
[^1594K]: ཐམས་ཅད། ཞེས་པར་མ་གཞན་ནང་མེད།
[^1595K]: སྟོབས། པེ་ཅིན།
[^1596K]: སྒྲུབས་པའི། སྣར་ཐང་། པེ་ཅིན།
[^1597K]: བྱས་པ། སྣར་ཐང་། པེ་ཅིན།
[^1598K]: བསླུ་བའི། སྣར་ཐང་། པེ་ཅིན།
[^1599K]: བླུན་པོ་འཕྲོགས་པའི། པེ་ཅིན། བླུན་མོ་འཕྲོགས་པའི། སྣར་ཐང་།
[^1600K]: ཀྱིས། སྣར་ཐང་། པེ་ཅིན།
[^1601K]: ལ། སྣར་ཐང་། པེ་ཅིན།
[^1602K]: བཀྱབ་པའི། སྣར་ཐང་།
[^1603K]: བསྐྱེབ་པའི། སྣར་ཐང་།
[^1604K]: མི། སྣར་ཐང་།
[^1605K]: གསུངས་པའོ། སྣར་ཐང་། པེ་ཅིན།
[^1606K]: གིས། པེ་ཅིན།
[^1607K]: འགག། སྣར་ཐང་། པེ་ཅིན།
[^1608K]: འཁྲིས། སྣར་ཐང་། པེ་ཅིན།
[^1609K]: འཁྲུག་པའི། སྣར་ཐང་། པེ་ཅིན།
[^1610K]: ཟད་རླག་པ། སྣར་ཐང་། པེ་ཅིན།
[^1611K]: དེ། སྣར་ཐང་།
[^1612K]: བཅས། སྣར་ཐང་། པེ་ཅིན།
[^1613K]: ཏེ། སྣར་ཐང་། པེ་ཅིན།
[^1614K]: ཉམས་པ། སྣར་ཐང་། པེ་ཅིན།
[^1615K]: འཁྲིས། སྣར་ཐང་། པེ་ཅིན།
[^1616K]: དེ། སྣར་ཐང་། པེ་ཅིན།
[^1617K]: བསགས་པར། སྣར་ཐང་། པེ་ཅིན།
[^1618K]: འཐོབ་པར། སྣར་ཐང་། པེ་ཅིན།
[^1619K]: མཐར། སྣར་ཐང་། པེ་ཅིན།
[^1620K]: བསགས་པར། སྣར་ཐང་། པེ་ཅིན།
[^1621K]: ཐར་པ། སྣར་ཐང་། པེ་ཅིན།
[^1622K]: དགྲ། སྣར་ཐང་། པེ་ཅིན།
[^1623K]: བསྒྲུབས་པའི། སྣར་ཐང་། པེ་ཅིན།
[^1624K]: དཔྱོད་པ། སྣར་ཐང་། པེ་ཅིན།
[^1625K]: ཆེན། སྣར་ཐང་། པེ་ཅིན།
[^1626K]: བརྟགས་པའི། སྣར་ཐང་། པེ་ཅིན།
[^1627K]: བསྒྲུབས་པ། སྣར་ཐང་། པེ་ཅིན།
[^1628K]: ཞེས་བྱ་བ། སྣར་ཐང་། པེ་ཅིན།
[^1629K]: སྟེ། སྣར་ཐང་། པེ་ཅིན།
[^1630K]: དྲང་བ། སྣར་ཐང་། པེ་ཅིན།
[^1631K]: བསྒྲུབ་པའི། སྣར་ཐང་། པེ་ཅིན།
[^1632K]: ཀྱིས། ཞེས་པར་མ་གཞན་ནང་མེད།
[^1633K]: ཆུད་པས་རྟོག་པ། པེ་ཅིན། ཆུད་པས་རྟོགས་པ། སྣར་ཐང་།
[^1634K]: རྟོག་པ། སྣར་ཐང་། པེ་ཅིན།
[^1635K]: བསྲུང་བས། སྣར་ཐང་། པེ་ཅིན།
[^1636K]: རྟོགས་པའི། སྣར་ཐང་། པེ་ཅིན།
[^1637K]: བསྟན་པའི། སྣར་ཐང་། པེ་ཅིན།
[^1638K]: སྒྲུབ་པའི། སྣར་ཐང་། པེ་ཅིན།
[^1639K]: གཉེན་པོ། སྣར་ཐང་། པེ་ཅིན།
[^1640K]: སྒྲུབ་པ། ཞེས་པར་མ་གཞན་ནང་མེད།
[^1641K]: སྙོམས། སྣར་ཐང་། པེ་ཅིན།
[^1642K]: བསྒྲུབ་པ། སྣར་ཐང་། པེ་ཅིན།
[^1643K]: སྒྲུབ་པས། སྣར་ཐང་། པེ་ཅིན།
[^1644K]: སྒྲུབས་པའི། སྣར་ཐང་། པེ་ཅིན།
[^1645K]: ཀྱིས། ཞེས་པར་མ་གཞན་ནང་མེད།
[^1646K]: སྒྲུབ་པ། སྣར་ཐང་།
[^1647K]: སྒྲུབ་པས། སྣར་ཐང་། པེ་ཅིན།
[^1648K]: ནོ། པེ་ཅིན།
[^1649K]: བསམས་ཏེ། སྣར་ཐང་། པེ་ཅིན།
[^1650K]: གཡེང་བ། སྣར་ཐང་། པེ་ཅིན།
[^1651K]: བསྒྲུབ་པ། སྣར་ཐང་། པེ་ཅིན།
[^1652K]: ཉིད། པེ་ཅིན།
[^1653K]: སེམས། སྣར་ཐང་། པེ་ཅིན།
[^1654K]: བདག། སྣར་ཐང་།
[^1655K]: དཔྱོད་པ། སྣར་ཐང་། པེ་ཅིན།
[^1656K]: རིས། སྣར་ཐང་། པེ་ཅིན།
[^1657K]: བསྒྲུབ་པས། སྣར་ཐང་། པེ་ཅིན།
[^1658K]: ཉེས་པར། སྣར་ཐང་། པེ་ཅིན།
[^1659K]: སྒྲུབ་པས། སྣར་ཐང་། པེ་ཅིན།
[^1660K]: བརྩོམ་པས། སྣར་ཐང་། པེ་ཅིན།
[^1661K]: བྱེད་པའི། སྣར་ཐང་། པེ་ཅིན།
[^1662K]: སྦྱོར་བའི། སྣར་ཐང་། པེ་ཅིན།
[^1663K]: སྒྲུབ་བོ། སྣར་ཐང་། པེ་ཅིན།
[^1664K]: སྒྲུབ། སྣར་ཐང་། པེ་ཅིན།
[^1665K]: བརྗོད་པའི། སྣར་ཐང་། པེ་ཅིན།
[^1666K]: དང། སྣར་ཐང་། པེ་ཅིན།
[^1667K]: བསལ་བའི། སྣར་ཐང་། པེ་ཅིན།
[^1668K]: རྨོངས་པའི། སྣར་ཐང་། པེ་ཅིན།
[^1669K]: གཉེན་པོ། སྣར་ཐང་།
[^1670K]: སྐེམས་པ། པེ་ཅིན།
[^1671K]: སྙན་ངག། སྣར་ཐང་། པེ་ཅིན།
[^1672K]: འབྱུང་བས། སྣར་ཐང་། པེ་ཅིན།
[^1673K]: ཁུང། སྣར་ཐང་། པེ་ཅིན།
[^1674K]: བསད་པ། སྣར་ཐང་། པེ་ཅིན།
[^1675K]: གཅན་ཟན། སྣར་ཐང་། པེ་ཅིན།
[^1676K]: ཡུལ། སྣར་ཐང་། པེ་ཅིན།
[^1677K]: དག། སྣར་ཐང་།
[^1678K]: གྱི། སྣར་ཐང་།
[^1679K]: མཐོ་འཚམ་པ། སྣར་ཐང་། པེ་ཅིན།
[^1680K]: བསྐྱེད་པ། སྣར་ཐང་། པེ་ཅིན།
[^1681K]: སྒྲུབ་བོ། པེ་ཅིན།
[^1682K]: ཀྱང། ཞེས་པར་མ་གཞན་ནང་མེད།
[^1683K]: ཐོབ་པར་འགྱུར་བ། སྣར་ཐང་། པེ་ཅིན།
[^1684K]: ཡང། ཞེས་པར་མ་གཞན་ནང་མེད།
[^1685K]: ཀྱི། སྣར་ཐང་། པེ་ཅིན།
[^1686K]: ཀྱི། སྣར་ཐང་།
[^1687K]: རྣམ་པ། ཞེས་པར་མ་གཞན་ནང་མེད།
[^1688K]: རྒྱུ། སྣར་ཐང་། པེ་ཅིན།
[^1689K]: མེད་པའི། སྣར་ཐང་།
[^1690K]: འཕོ་འཕོའི། སྣར་ཐང་། པེ་ཅིན།
[^1691K]: བྱི་པོར། སྣར་ཐང་།
[^1692K]: དང། ཞེས་པར་མ་གཞན་ནང་མེད།
[^1693K]: འཐོབ་བོ། སྣར་ཐང་།
[^1694K]: ཏེ། སྣར་ཐང་། པེ་ཅིན།
[^1695K]: དེ། སྣར་ཐང་། པེ་ཅིན།
[^1696K]: བྱུང། སྣར་ཐང་། པེ་ཅིན།
[^1697K]: ལས། སྣར་ཐང་། པེ་ཅིན།
[^1698K]: འདོག་པའོ། སྣར་ཐང་།
[^1699K]: ནས། ཞེས་པར་མ་གཞན་ནང་མེད།
[^1700K]: ན། སྣར་ཐང་། པེ་ཅིན།
[^1701K]: ན། སྣར་ཐང་། པེ་ཅིན།
[^1702K]: བྲལ། སྣར་ཐང་། པེ་ཅིན།
[^1703K]: ཞེས་པ་སྟེ། སྣར་ཐང་། པེ་ཅིན།
[^1704K]: འབྱུང་བ། སྣར་ཐང་། པེ་ཅིན།
[^1705K]: ན། ཞེས་པར་མ་གཞན་ནང་མེད།
[^1706K]: གཏོགས་པའི། སྣར་ཐང་། པེ་ཅིན།
[^1707K]: འགྲུབ་པར། སྣར་ཐང་། པེ་ཅིན།
[^1708K]: གདུང་བ། སྣར་ཐང་། པེ་ཅིན།
[^1709K]: འཁྲུག་པ། སྣར་ཐང་། པེ་ཅིན།
[^1710K]: བརྩལ་བ། སྣར་ཐང་། པེ་ཅིན།
[^1711K]: དེ། སྣར་ཐང་། པེ་ཅིན།
[^1712K]: ལྟ། སྣར་ཐང་།
[^1713K]: བརྩལ་བ། སྣར་ཐང་། པེ་ཅིན།
[^1714K]: ལ། ཞེས་པར་མ་གཞན་ནང་མེད།
[^1715K]: ལས། ཞེས་པར་མ་གཞན་ནང་མེད།
[^1716K]: ཏོ། སྣར་ཐང་། པེ་ཅིན།
[^1717K]: ཀྱིས། སྣར་ཐང་། པེ་ཅིན།
[^1718K]: སྡུག་བསྔལ། སྣར་ཐང་། པེ་ཅིན།
[^1719K]: ཁྲུག་པ། པེ་ཅིན། འཁྲུག་པ། སྣར་ཐང་།
[^1720K]: གང། སྣར་ཐང་། པེ་ཅིན།
[^1721K]: རྟེན་པ། སྣར་ཐང་། པེ་ཅིན།
[^1722K]: བརྟག་པ། སྣར་ཐང་། པེ་ཅིན།
[^1723K]: རྟོག་པས། སྣར་ཐང་། པེ་ཅིན།
[^1724K]: བརྟགས་པར། པེ་ཅིན།
[^1725K]: ཉོན་མོངས། སྣར་ཐང་། པེ་ཅིན།
[^1726K]: ཉེས་པ་སྤང་བར་ཡོངས་སུ་བརྟག་པ་དང། ཞེས་པར་མ་གཞན་ནང་མེད།
[^1727K]: བརྟེན་ནས། སྣར་ཐང་། པེ་ཅིན།
[^1728K]: སྲིད་པའོ། སྣར་ཐང་།
[^1729K]: སྤྱོད། སྣར་ཐང་། པེ་ཅིན།
[^1730K]: ནི། ཞེས་པར་མ་གཞན་ནང་མེད།
[^1731K]: བརྟགས་པར། པེ་ཅིན།
[^1732K]: རྟོན་པ། སྣར་ཐང་། པེ་ཅིན།
[^1733K]: རྟོན་པར། སྣར་ཐང་། པེ་ཅིན།
[^1734K]: འབྱུང། སྣར་ཐང་། པེ་ཅིན།
[^1735K]: ཀྱིས། སྣར་ཐང་།
[^1736K]: བརྟག་པ། སྣར་ཐང་། པེ་ཅིན།
[^1737K]: བརྟག་པས། སྣར་ཐང་། པེ་ཅིན།
[^1738K]: གྱིས། པེ་ཅིན།
[^1739K]: གྱིས། སྣར་ཐང་། པེ་ཅིན།
[^1740K]: ཕྱི་མེའི། སྣར་ཐང་།
[^1741K]: འགག། སྣར་ཐང་། པེ་ཅིན།
[^1742K]: མེད་པ། སྣར་ཐང་། པེ་ཅིན།
[^1743K]: ཞེས་བྱ་བྱའོ། པེ་ཅིན།
[^1744K]: སྤང་བར། སྣར་ཐང་། པེ་ཅིན།
[^1745K]: སྨྲ་བ། ཞེས་པར་མ་གཞན་ནང་མེད།
[^1746K]: འགག་པས། སྣར་ཐང་། པེ་ཅིན།
[^1747K]: སྐྱེད། སྣར་ཐང་། པེ་ཅིན།
[^1748K]: ལ་སོགས་པ། ཞེས་པར་མ་གཞན་ནང་མེད།
[^1749K]: བུར་བ་སྐྱེད། སྣར་ཐང་། པེ་ཅིན།
[^1750K]: འབྲས་བུ། སྣར་ཐང་། པེ་ཅིན།
[^1751K]: བྱས་མ་གྱུར་པ་བ། སྣར་ཐང་། པེ་ཅིན།
[^1752K]: བསྐྱེད་པར། སྣར་ཐང་། པེ་ཅིན།
[^1753K]: མ། སྣར་ཐང་།
[^1754K]: གཅིག་ཅར། སྣར་ཐང་། པེ་ཅིན།
[^1755K]: ཀྱིས། སྣར་ཐང་། པེ་ཅིན།
[^1756K]: རག་པའི། སྣར་ཐང་། པེ་ཅིན།
[^1757K]: བྱུང་བར། སྣར་ཐང་། པེ་ཅིན།
[^1758K]: འགྲེལ་བ། སྣར་ཐང་།
[^1759K]: འཇིག་པ། སྣར་ཐང་། པེ་ཅིན།
[^1760K]: འགག། ཞེས་པར་མ་གཞན་ནང་མེད།
[^1761K]: མི། སྣར་ཐང་།
[^1762K]: དེ་ལྟར། སྣར་ཐང་།
[^1763K]: གྱི། སྣར་ཐང་།
[^1764K]: སྟེ། སྣར་ཐང་། པེ་ཅིན།
[^1765K]: འདོགས་པ། ཞེས་པར་མ་གཞན་ནང་མེད།
[^1766K]: ཞེ། སྣར་ཐང་།
[^1767K]: རིགས་པ། པེ་ཅིན།
[^1768K]: ཙམ། སྣར་ཐང་། པེ་ཅིན།
[^1769K]: རྒྱུ། སྣར་ཐང་། པེ་ཅིན།
[^1770K]: རྟོག་པའོ། པེ་ཅིན།
[^1771K]: ཀྱི། སྣར་ཐང་། པེ་ཅིན།
[^1772K]: ནི། ཞེས་པར་མ་གཞན་ནང་མེད།
[^1773K]: ལམ་གྱི། ཞེས་པར་མ་གཞན་ནང་མེད།
[^1774K]: དེ། པེ་ཅིན།
[^1775K]: འབྲེལ་པ། སྣར་ཐང་། པེ་ཅིན།
[^1776K]: མཐུན་པའི། སྣར་ཐང་།
[^1777K]: དེ། ཞེས་པར་མ་གཞན་ནང་མེད།
[^1778K]: སྲིད་པར། སྣར་ཐང་། པེ་ཅིན།
[^1779K]: ལྷག་པ། སྣར་ཐང་། པེ་ཅིན།
[^1780K]: དེ་ལྟར། སྣར་ཐང་། པེ་ཅིན།
[^1781K]: བརྟག་པས། སྣར་ཐང་། པེ་ཅིན།
[^1782K]: བསྟན། སྣར་ཐང་།
[^1783K]: རྟེན། སྣར་ཐང་།
[^1784K]: སུ། སྣར་ཐང་། པེ་ཅིན།
[^1785K]: གྱིས། སྣར་ཐང་། པེ་ཅིན།
[^1786K]: སྟོན་པའོ། སྣར་ཐང་། པེ་ཅིན།
[^1787K]: གྱིས། སྣར་ཐང་། པེ་ཅིན།
[^1788K]: གྱིས། སྣར་ཐང་། པེ་ཅིན།
[^1789K]: གྱི་མཐའ། པེ་ཅིན། གྱིས་མཐའ། སྣར་ཐང་།
[^1790K]: དང། སྣར་ཐང་། པེ་ཅིན།
[^1791K]: རྟག་པ། སྣར་ཐང་།
[^1792K]: སྒོ། ཞེས་པར་མ་གཞན་ནང་མེད།
[^1793K]: ཀྱིས། སྣར་ཐང་། པེ་ཅིན།
[^1794K]: ལ། སྣར་ཐང་། པེ་ཅིན།
[^1795K]: སྐྱེས་པ། སྣར་ཐང་། པེ་ཅིན།
[^1796K]: འགགས། སྣར་ཐང་། པེ་ཅིན།
[^1797K]: ཀྱིས། པེ་ཅིན།
[^1798K]: སྒོམ། སྣར་ཐང་། པེ་ཅིན།
[^1799K]: བསྒོམས་ཀྱིས། སྣར་ཐང་། པེ་ཅིན།
[^1800K]: བྲལ་བ། སྣར་ཐང་། པེ་ཅིན།
[^1801K]: ལ། སྣར་ཐང་། པེ་ཅིན།
[^1802K]: བཞིན། ཞེས་པར་མ་གཞན་ནང་མེད།
[^1803K]: ནི། སྣར་ཐང་། པེ་ཅིན།
[^1804K]: ཕྱིར། སྣར་ཐང་། པེ་ཅིན།
[^1805K]: ཚོགས་ལ་ལས། སྣར་ཐང་།
[^1806K]: འདུས་བྱས། ཞེས་པར་མ་གཞན་ནང་མེད།
[^1807K]: དེ་ལྟ་བུའི། སྣར་ཐང་།
[^1808K]: བཅད་པར། སྣར་ཐང་། པེ་ཅིན།
[^1809K]: རྣམ་པ། སྣར་ཐང་། པེ་ཅིན།
[^1810K]: གྱིས། སྣར་ཐང་། པེ་ཅིན།
[^1811K]: རྟོག་པ། སྣར་ཐང་།
[^1812K]: མ། ཞེས་པར་མ་གཞན་ནང་མེད།
[^1813K]: གནང་བའི། སྣར་ཐང་། པེ་ཅིན།
[^1814K]: ལས། སྣར་ཐང་།
[^1815K]: སྒྲུབ། སྣར་ཐང་། པེ་ཅིན།
[^1816K]: གྱིས། སྣར་ཐང་། པེ་ཅིན།
[^1817K]: མངོན་སུམ་དུ། སྣར་ཐང་། པེ་ཅིན།
[^1818K]: དམིགས་པ། སྣར་ཐང་། པེ་ཅིན།
[^1819K]: སྒོམ་པས། སྣར་ཐང་། པེ་ཅིན།
[^1820K]: དོན། སྣར་ཐང་། པེ་ཅིན།
[^1821K]: ཞུགས་པ། སྣར་ཐང་། པེ་ཅིན།
[^1822K]: ཀྱིས། སྣར་ཐང་།
[^1823K]: ཕྱེ་བའོ། སྣར་ཐང་། པེ་ཅིན།
[^1824K]: ཤེས། སྣར་ཐང་།
[^1825K]: ཕྱེ་བའི། སྣར་ཐང་། པེ་ཅིན།
[^1826K]: ཉིད། ཞེས་པར་མ་གཞན་ནང་མེད།
[^1827K]: གནས་ལ་མི། སྣར་ཐང་། པེ་ཅིན།
[^1828K]: བརྩོམ་པ། སྣར་ཐང་།
[^1829K]: དང། ཞེས་པར་མ་གཞན་ནང་མེད།
[^1830K]: དེའི། སྣར་ཐང་། པེ་ཅིན།
[^1831K]: དགུ། སྣར་ཐང་། པེ་ཅིན།
[^1832K]: ནོ། སྣར་ཐང་། པེ་ཅིན།
[^1833K]: བརྟན་པ། སྣར་ཐང་། པེ་ཅིན།
[^1834K]: བསྒོམས་པ། སྣར་ཐང་། པེ་ཅིན།
[^1835K]: སྒྲུབས་པས། སྣར་ཐང་། པེ་ཅིན།
[^1836K]: འཐོབ་བོ། སྣར་ཐང་། པེ་ཅིན།
[^1837K]: རིག་པའོ། སྣར་ཐང་།
[^1838K]: ན། སྣར་ཐང་། པེ་ཅིན།
[^1839K]: གྱི། སྣར་ཐང་།
[^1840K]: རྣམས། ཞེས་པར་མ་གཞན་ནང་མེད།
[^1841K]: ཀྱི། སྣར་ཐང་། པེ་ཅིན།
[^1842K]: བཅུ། སྣར་ཐང་། པེ་ཅིན།
[^1843K]: བསྐྱེད་པའི། སྣར་ཐང་། པེ་ཅིན།
[^1844K]: བསྒྲུབས་པའི། སྣར་ཐང་། པེ་ཅིན།
[^1845K]: བསྒོམས་པའི། སྣར་ཐང་། པེ་ཅིན།
[^1846K]: ཉེས་པ། སྣར་ཐང་། པེ་ཅིན།
[^1847K]: བསྲུངས་པའི། སྣར་ཐང་། པེ་ཅིན།
[^1848K]: སྒོ། ཞེས་པར་མ་གཞན་ནང་མེད།
[^1849K]: བསམས། སྣར་ཐང་། པེ་ཅིན།
[^1850K]: སྐྱེ་བར། སྣར་ཐང་། པེ་ཅིན།
[^1851K]: དབེན་པ། སྣར་ཐང་། པེ་ཅིན།
[^1852K]: བརྒྱན། སྣར་ཐང་།
[^1853K]: བསྒྲུབས་པ། སྣར་ཐང་། པེ་ཅིན།
[^1854K]: འབར། པེ་ཅིན།
[^1855K]: བསྒྲུབ་པ། པེ་ཅིན།
[^1856K]: མངོན་པར་བསྒྲུབ་པ། ཞེས་པར་མ་གཞན་ནང་མེད།
[^1857K]: སྒྲུབ་པ། སྣར་ཐང་། པེ་ཅིན།
[^1858K]: བལྟ་བ། སྣར་ཐང་། པེ་ཅིན།
[^1859K]: མཉེན་པ། སྣར་ཐང་། པེ་ཅིན།
[^1860K]: སྒྲུབ་པ། སྣར་ཐང་། པེ་ཅིན།
[^1861K]: བསྒྲུབ་པ། པེ་ཅིན།
[^1862K]: གསུངས། སྣར་ཐང་།
[^1863K]: གྱིས། སྣར་ཐང་། པེ་ཅིན།
[^1864K]: སྒྲུབ་པ། སྣར་ཐང་། པེ་ཅིན།
[^1865K]: གྱིས། པེ་ཅིན།
[^1866K]: ཀྱི་པའི། པེ་ཅིན།
[^1867K]: བསྒྲུབས། སྣར་ཐང་། པེ་ཅིན།
[^1868K]: བརྗོད་པའི། སྣར་ཐང་། པེ་ཅིན།
[^1869K]: མེད་པ། ཞེས་པར་མ་གཞན་ནང་མེད།
[^1870K]: གིས། སྣར་ཐང་། པེ་ཅིན།
[^1871K]: གིས། སྣར་ཐང་། པེ་ཅིན།
[^1872K]: ཀྱི། སྣར་ཐང་། པེ་ཅིན།
[^1873K]: འཕྲིན་ལས། སྣར་ཐང་། པེ་ཅིན།
[^1874K]: ཡང། སྣར་ཐང་། པེ་ཅིན།
[^1875K]: གྱིས། པེ་ཅིན།
[^1876K]: ཀྱི། སྣར་ཐང་། པེ་ཅིན།
[^1877K]: ཡང། ཞེས་པར་མ་གཞན་ནང་མེད།
[^1878K]: ལས། སྣར་ཐང་། པེ་ཅིན།
[^1879K]: གྱིས། པེ་ཅིན།
[^1880K]: བསམས་པས། སྣར་ཐང་།
[^1881K]: ཇི་ལྟ་བུ། པེ་ཅིན།
[^1882K]: ཀྱིས། སྣར་ཐང་། པེ་ཅིན།
[^1883K]: འབྱམས། སྣར་ཐང་། པེ་ཅིན།
[^1884K]: ལ། ཞེས་པར་མ་གཞན་ནང་མེད།
[^1885K]: བསྒྲུབ་པ། སྣར་ཐང་།
[^1886K]: ཡང། ཞེས་པར་མ་གཞན་ནང་མེད།
[^1887K]: ལ་བ་བའི། སྣར་ཐང་། པེ་ཅིན།
[^1888K]: ཀྱིས། སྣར་ཐང་།
[^1889K]: དེ། སྣར་ཐང་། པེ་ཅིན།
[^1890K]: འགྲང་བར། སྣར་ཐང་། པེ་ཅིན།
[^1891K]: བརྟགས་པའི། སྣར་ཐང་། པེ་ཅིན།
[^1892K]: དེའི། ཞེས་པར་མ་གཞན་ནང་མེད།
[^1893K]: ལ། སྣར་ཐང་། པེ་ཅིན།
[^1894K]: ལ། སྣར་ཐང་།
[^1895K]: བརྩོན་པར། སྣར་ཐང་། པེ་ཅིན།
[^1896K]: སྐྱེད་པ། སྣར་ཐང་། པེ་ཅིན།
[^1897K]: ཡོངས་སུ། ཞེས་པར་མ་གཞན་ནང་མེད།
[^1898K]: ཀྱི། སྣར་ཐང་།
[^1899K]: ཀྱི། སྣར་ཐང་། པེ་ཅིན།
[^1900K]: གྱིས། སྣར་ཐང་། པེ་ཅིན།
[^1901K]: ཀྱིས། སྣར་ཐང་། པེ་ཅིན།
[^1902K]: རྟོགས་པ། སྣར་ཐང་། པེ་ཅིན།
[^1903K]: གྱིས། སྣར་ཐང་། པེ་ཅིན།
[^1904K]: སྒྲུབ་བོ། སྣར་ཐང་། པེ་ཅིན།
[^1905K]: ཕྱོགས། སྣར་ཐང་། པེ་ཅིན།
[^1906K]: འགྱུར་བ། སྣར་ཐང་། པེ་ཅིན།
[^1907K]: བྱེད་པར། ཞེས་པར་མ་གཞན་ནང་མེད།
[^1908K]: དུ། ཞེས་པར་མ་གཞན་ནང་མེད།
[^1909K]: འཐོབ་པ། སྣར་ཐང་། པེ་ཅིན།
[^1910K]: ཡང། ཞེས་པར་མ་གཞན་ནང་མེད།
[^1911K]: ལྟ་བར། སྣར་ཐང་། པེ་ཅིན།
[^1912K]: སྒྲུབ་པ། སྣར་ཐང་། པེ་ཅིན།
[^1913K]: གྱི། སྣར་ཐང་།
[^1914K]: དག། ཞེས་པར་མ་གཞན་ནང་མེད།
[^1915K]: ཙོམ། སྣར་ཐང་། པེ་ཅིན།
[^1916K]: ལ། ཞེས་པར་མ་གཞན་ནང་མེད།
[^1917K]: གཏོགས་པར་གྱ་ཙོམ། སྣར་ཐང་། པེ་ཅིན།
[^1918K]: འགྲོལ་བའི། པེ་ཅིན།
[^1919K]: གཟུང། པེ་ཅིན།
[^1920K]: ན། སྣར་ཐང་། པེ་ཅིན།
[^1921K]: བསྒྱུར་བའི། པེ་ཅིན།
[^1922K]: གླང་པོ་ཆེ། སྣར་ཐང་། པེ་ཅིན།
[^1923K]: ཐེག། སྣར་ཐང་།
[^1924K]: གྱི། སྣར་ཐང་།
[^1925K]: ཉེ་བ། སྣར་ཐང་། པེ་ཅིན།
[^1926K]: འདུ་བྱེད། སྣར་ཐང་། པེ་ཅིན།
[^1927K]: མི། ཞེས་པར་མ་གཞན་ནང་མེད།
[^1928K]: གྱིས། སྣར་ཐང་། པེ་ཅིན།
[^1929K]: གང་དག། སྣར་ཐང་། པེ་ཅིན།
[^1930K]: མི། ཞེས་པར་མ་གཞན་ནང་མེད།
[^1931K]: བརྩམས་པ། སྣར་ཐང་། པེ་ཅིན།
[^1932K]: བསམས་པ། སྣར་ཐང་། པེ་ཅིན།
[^1933K]: གྱི། སྣར་ཐང་། པེ་ཅིན།
[^1934K]: ལ། ཞེས་པར་མ་གཞན་ནང་མེད།
[^1935K]: གྱི། སྣར་ཐང་།
[^1936K]: བརྟན་པས། སྣར་ཐང་། པེ་ཅིན།
[^1937K]: སྒྲིབ་པ་པ། སྣར་ཐང་།
[^1938K]: རིགས་པར། པེ་ཅིན།
[^1939K]: སྦྱངས་པའི། སྣར་ཐང་། པེ་ཅིན།
[^1940K]: ཀྱི། སྣར་ཐང་། པེ་ཅིན།
[^1941K]: དེ་འདི། སྣར་ཐང་།
[^1942K]: ཀྱིས། སྣར་ཐང་། པེ་ཅིན།
[^1943K]: དང། ཞེས་པར་མ་གཞན་ནང་མེད།
[^1944K]: དཔའི། སྣར་ཐང་། པེ་ཅིན།
[^1945K]: ལས། སྣར་ཐང་། པེ་ཅིན།
[^1946K]: ཀྱི། ཞེས་པར་མ་གཞན་ནང་མེད།
[^1947K]: རྒྱལ་བའི། སྣར་ཐང་།
[^1948K]: བུ། སྣར་ཐང་། པེ་ཅིན།
[^1949K]: སྐྱེད། སྣར་ཐང་། པེ་ཅིན།
[^1950K]: ཀྱིས། སྣར་ཐང་།
[^1951K]: གནས་པས། སྣར་ཐང་། པེ་ཅིན།
[^1952K]: མཁས་པའི། སྣར་ཐང་། པེ་ཅིན།
[^1953K]: རྣམ་པ། སྣར་ཐང་། པེ་ཅིན།
[^1954K]: ཏེ། སྣར་ཐང་། པེ་ཅིན།
[^1955K]: བསྐྱེད་པ། སྣར་ཐང་། པེ་ཅིན།
[^1956K]: ཡང། ཞེས་པར་མ་གཞན་ནང་མེད།
[^1957K]: བརྟེན་པ། སྣར་ཐང་། པེ་ཅིན།
[^1958K]: རྟོན་པ། སྣར་ཐང་། པེ་ཅིན།
[^1959K]: གྱི་ཐིལ་དུ། ཞེས་པར་མ་གཞན་ནང་མེད།
[^1960K]: ཟློག་པའི། སྣར་ཐང་། པེ་ཅིན།
[^1961K]: ཟློག་པ། སྣར་ཐང་། པེ་ཅིན།
[^1962K]: འདུག་པར། སྣར་ཐང་། འདུད་པར། པེ་ཅིན།
[^1963K]: ཟློག་པ། སྣར་ཐང་། པེ་ཅིན།
[^1964K]: འཛིན་པ་ལས། སྣར་ཐང་། པེ་ཅིན།
[^1965K]: ཟློག་པས། སྣར་ཐང་། པེ་ཅིན།
[^1966K]: བསྒྲུབ་པ། སྣར་ཐང་།
[^1967K]: སྐེམས་པར། སྣར་ཐང་། པེ་ཅིན།
[^1968K]: ཤིན། སྣར་ཐང་།
[^1969K]: ཀྱིས། སྣར་ཐང་། པེ་ཅིན།
[^1970K]: གྱི། སྣར་ཐང་།
[^1971K]: ཀྱི། སྣར་ཐང་།
[^1972K]: ཀྱིས། སྣར་ཐང་། པེ་ཅིན།
[^1973K]: སྦྱངས་པ། སྣར་ཐང་། པེ་ཅིན།
[^1974K]: བཏབ། སྣར་ཐང་། པེ་ཅིན།
[^1975K]: གི། སྣར་ཐང་།
[^1976K]: གྱིས་བརླབས། སྣར་ཐང་། པེ་ཅིན།
[^1977K]: རྩ་བ། སྣར་ཐང་། པེ་ཅིན།
[^1978K]: ཀྱི། སྣར་ཐང་། པེ་ཅིན།
[^1979K]: བསྡུས་པའི། སྣར་ཐང་། པེ་ཅིན།
[^1980K]: ཏོ། སྣར་ཐང་། པེ་ཅིན།
[^1981K]: སྐྱེ་བའི། སྣར་ཐང་། པེ་ཅིན།
[^1982K]: རྣམ་རྣམས། སྣར་ཐང་། པེ་ཅིན།
[^1983K]: གསུངས་སོ། སྣར་ཐང་། པེ་ཅིན།
[^1984K]: མཚན་ཉིད། སྣར་ཐང་། པེ་ཅིན།
[^1985K]: གསུངས་སོ། སྣར་ཐང་། པེ་ཅིན།
[^1986K]: གྱི། སྣར་ཐང་།
[^1987K]: ཁྱད་པས། པེ་ཅིན།
[^1988K]: གི། སྣར་ཐང་། པེ་ཅིན།
[^1989K]: དང། ཞེས་པར་མ་གཞན་ནང་མེད།
[^1990K]: བསྲབས་པ། སྣར་ཐང་། པེ་ཅིན།
[^1991K]: ཐོག། སྣར་ཐང་།
[^1992K]: ལ། སྣར་ཐང་། པེ་ཅིན།
[^1993K]: གྱི། པེ་ཅིན།
[^1994K]: ཐོབ་པ། སྣར་ཐང་། པེ་ཅིན།
[^1995K]: ལས། སྣར་ཐང་། པེ་ཅིན།
[^1996K]: ཀྱི། སྣར་ཐང་།
[^1997K]: ལ། སྣར་ཐང་། པེ་ཅིན།
[^1998K]: ནས། སྣར་ཐང་། པེ་ཅིན།
[^1999K]: ནས། ཞེས་པར་མ་གཞན་ནང་མེད།
[^2000K]: ནི། པེ་ཅིན།
[^2001K]: དཔའ། སྣར་ཐང་། དཔའི། པེ་ཅིན།
[^2002K]: ཤེས་པའི། སྣར་ཐང་། པེ་ཅིན།
[^2003K]: ལ། ཞེས་པར་མ་གཞན་ནང་མེད།
[^2004K]: ཤེས་པ། སྣར་ཐང་།
[^2005K]: དང་དགྲ་བཅོམ་པ་ལ་སོགས་པ་ལ་ཀུན་ཏུ་འབྱུང་ངོ་། །ཐེག་པ་ཆེན་པོ་ལ་གང་ཟག་གི། སྣར་ཐང་། པེ་ཅིན།
[^2006K]: སྤྱད་པ། སྣར་ཐང་།
[^2007K]: ལ་ཆོས་ཀྱི་བྱེ་བྲག། ཞེས་པར་མ་གཞན་ནང་མེད།
[^2008K]: རྩོམས། སྣར་ཐང་། པེ་ཅིན།
[^2009K]: ཞིག། སྣར་ཐང་། པེ་ཅིན།
[^2010K]: དགའ་བར། སྣར་ཐང་། པེ་ཅིན།
[^2011K]: བཟློག་པར། སྣར་ཐང་། པེ་ཅིན།
[^2012K]: བཟློག་པར། སྣར་ཐང་། པེ་ཅིན།
[^2013K]: དོན། ཞེས་པར་མ་གཞན་ནང་མེད།
[^2014K]: ཀྱིས། སྣར་ཐང་། པེ་ཅིན།
[^2015K]: བཟློག་པར། སྣར་ཐང་། པེ་ཅིན།
[^2016K]: དེའི། ཞེས་པར་མ་གཞན་ནང་མེད།
[^2017K]: འབྱུང་བའི། སྣར་ཐང་། པེ་ཅིན།
[^2018K]: བཟློག་པར། པེ་ཅིན།
[^2019K]: གི། པེ་ཅིན།
[^2020K]: དང། ཞེས་པར་མ་གཞན་ནང་མེད།
[^2021K]: གི། སྣར་ཐང་།
[^2022K]: གིས། སྣར་ཐང་། པེ་ཅིན།
[^2023K]: གང། ཞེས་པར་མ་གཞན་ནང་མེད།
[^2024K]: ཡས་པ། སྣར་ཐང་།
[^2025K]: བཟློག་པར། སྣར་ཐང་། པེ་ཅིན།
[^2026K]: ཀྱི། སྣར་ཐང་།
[^2027K]: བཅད་པར། སྣར་ཐང་། པེ་ཅིན།
[^2028K]: ཏེ། སྣར་ཐང་། པེ་ཅིན།
[^2029K]: མངོན་པ་བསྒྲུབ་པ། སྣར་ཐང་།
[^2030K]: སྒྲུབ་པར། པེ་ཅིན།
[^2031K]: བསྐྱེད་པ། སྣར་ཐང་། པེ་ཅིན།
[^2032K]: བརྗོད་པར། སྣར་ཐང་། པེ་ཅིན།
[^2033K]: བྱས་པ། པེ་ཅིན།
[^2034K]: གང། སྣར་ཐང་། པེ་ཅིན།
[^2035K]: ཀྱི། ཞེས་པར་མ་གཞན་ནང་མེད།
[^2036K]: ཅིག། པེ་ཅིན།
[^2037K]: ན། ཞེས་པར་མ་གཞན་ནང་མེད།
[^2038K]: ཇི་རྩམ། སྣར་ཐང་།
[^2039K]: ཀྱིས། སྣར་ཐང་། པེ་ཅིན།
[^2040K]: །།_། ཞེས་པར་མ་གཞན་ནང་མེད།
[^2041K]: སེམས་དཔའི། སྣར་ཐང་། པེ་ཅིན།
[^2042K]: དཔྱོད། སྣར་ཐང་།
[^2043K]: ལ་སོགས་པ། སྣར་ཐང་། པེ་ཅིན།
[^2044K]: གཉིས་པའི། སྣར་ཐང་། པེ་ཅིན།
[^2045K]: འཇིག་ན། སྣར་ཐང་། པེ་ཅིན།
[^2046K]: ཕྱེ་བ། སྣར་ཐང་། པེ་ཅིན།
[^2047K]: མེད་ལ། སྣར་ཐང་། པེ་ཅིན།
[^2048K]: དབྱེ་བ། སྣར་ཐང་། པེ་ཅིན།
[^2050K]: ཅིག་ལས་བྱུང་བ། སྣར་ཐང་། པེ་ཅིན།
[^2051K]: ཇི་སྙེད་པ། པེ་ཅིན།
[^2052K]: དང། སྣར་ཐང་། པེ་ཅིན།
[^2053K]: དེ། སྣར་ཐང་། པེ་ཅིན།
[^2054K]: བསྒྲུབས་པའི། སྣར་ཐང་། པེ་ཅིན།
[^2055K]: ལྡན། ཞེས་པར་མ་གཞན་ནང་མེད།
[^2056K]: ཞིང། ཞེས་པར་མ་གཞན་ནང་མེད།
[^2057K]: གཞག་པའི། སྣར་ཐང་།
[^2058K]: རིགས་པྲ་དྲང། སྣར་ཐང་།
[^2059K]: རིག་པར། སྣར་ཐང་། པེ་ཅིན།
[^2060K]: སྤྱོད་པ། སྣར་ཐང་། པེ་ཅིན།
[^2061K]: ཀྱིས། སྣར་ཐང་། པེ་ཅིན།
[^2062K]: ལ། པེ་ཅིན།
[^2063K]: །།_། ཞེས་པར་མ་གཞན་ནང་མེད།
[^2064K]: དག་པར། སྣར་ཐང་། པེ་ཅིན།
[^2065K]: ཏོ། སྣར་ཐང་། པེ་ཅིན།
[^2066K]: དང། སྣར་ཐང་། པེ་ཅིན།
[^2067K]: གི། སྣར་ཐང་། པེ་ཅིན།
[^2068K]: སུ། ཞེས་པར་མ་གཞན་ནང་མེད།
[^2069K]: དུ། སྣར་ཐང་། པེ་ཅིན།
[^2070K]: འབྱམས། སྣར་ཐང་། པེ་ཅིན།
[^2071K]: བཞན། པེ་ཅིན།
[^2072K]: དེ། སྣར་ཐང་། པེ་ཅིན།
[^2073K]: དེ། སྣར་ཐང་། པེ་ཅིན།
[^2074K]: ཅན། ཞེས་པར་མ་གཞན་ནང་མེད།
[^2075K]: ཅན། ཞེས་པར་མ་གཞན་ནང་མེད།
[^2076K]: ཚོལ་བ། སྣར་ཐང་། པེ་ཅིན།
[^2077K]: དེ། སྣར་ཐང་།
[^2078K]: འགུག་པ། སྣར་ཐང་། པེ་ཅིན།
[^2079K]: སེམས་ཅན། སྣར་ཐང་། པེ་ཅིན།
[^2080K]: ཐུན་མོང་པ། སྣར་ཐང་། པེ་ཅིན།
[^2081K]: གིས། སྣར་ཐང་། པེ་ཅིན།
[^2082K]: གྱིས་བརླབས། སྣར་ཐང་། པེ་ཅིན།
[^2083K]: རྟོགས་རྟོག་པ། སྣར་ཐང་། པེ་ཅིན།
[^2084K]: ཉིད། ཞེས་པར་མ་གཞན་ནང་མེད།
[^2085K]: གོ། སྣར་ཐང་། པེ་ཅིན།
[^2086K]: ཀྱི། སྣར་ཐང་། པེ་ཅིན།
[^2087K]: ཐོབ། སྣར་ཐང་། པེ་ཅིན།
[^2088K]: ཐོབ་བོ། སྣར་ཐང་། པེ་ཅིན།
[^2089K]: ཅེས་པར། སྣར་ཐང་།
[^2090K]: ཐོབ་བོ། སྣར་ཐང་། པེ་ཅིན།
[^2091K]: བརྒྱན། སྣར་ཐང་། པེ་ཅིན།
[^2092K]: གྱིས་བརླབས། སྣར་ཐང་། པེ་ཅིན།
[^2093K]: ཐོབ་བོ། སྣར་ཐང་།
[^2094K]: སྨིན་པ་བྱིན་གྱིས་བརླབས། སྣར་ཐང་། པེ་ཅིན།
[^2095K]: དགའ་བ། སྣར་ཐང་།
[^2096K]: དབང། སྣར་ཐང་།
[^2097K]: དབུས། སྣར་ཐང་། པེ་ཅིན།
[^2098K]: ཐོབ་བོ། སྣར་ཐང་། པེ་ཅིན།
[^2099K]: དབང། ཞེས་པར་མ་གཞན་ནང་མེད།
[^2100K]: ཀྱི། སྣར་ཐང་། པེ་ཅིན།
[^2101K]: ཀྱི། སྣར་ཐང་། པེ་ཅིན།
[^2102K]: དུ། ཞེས་པར་མ་གཞན་ནང་མེད།
[^2103K]: ཀྱི། སྣར་ཐང་། པེ་ཅིན།
[^2104K]: ཏོ། སྣར་ཐང་། པེ་ཅིན།
[^2105K]: ཀྱི། སྣར་ཐང་།
[^2106K]: གྱིས་བརླབས། སྣར་ཐང་། པེ་ཅིན།
[^2107K]: བརླབས་ཀྱིས། སྣར་ཐང་། པེ་ཅིན།
[^2108K]: བསྒྲུབ་པའི། སྣར་ཐང་། པེ་ཅིན།
[^2109K]: གཅད་པ། སྣར་ཐང་། པེ་ཅིན།
[^2110K]: གྱི། སྣར་ཐང་།
[^2111K]: གྱི། སྣར་ཐང་།
[^2112K]: དེ། ཞེས་པར་མ་གཞན་ནང་མེད།
[^2113K]: འབྲལ་བའི། སྣར་ཐང་།
[^2114K]: གཏོང་བའི་བ། སྣར་ཐང་། པེ་ཅིན།
[^2115K]: སྙིང་རྗེ་ཆེན་པོའི་སྟོབས་ལ་ཤིན་ཏུ་གནས་པ། ཞེས་པར་མ་གཞན་ནང་མེད།
[^2116K]: བསྟན་པ། སྣར་ཐང་། པེ་ཅིན།
[^2117K]: ཀྱི། སྣར་ཐང་།
[^2118K]: ཡས་པ། སྣར་ཐང་། པེ་ཅིན།
[^2119K]: ཀུན། ཞེས་པར་མ་གཞན་ནང་མེད།
[^2120K]: བརླབས། སྣར་ཐང་། པེ་ཅིན།
[^2121K]: ཏེ། སྣར་ཐང་། པེ་ཅིན།
[^2122K]: སྟོན་པ། སྣར་ཐང་།
[^2123K]: སྤྱོད་པ། པེ་ཅིན།
[^2124K]: བྱའོ། སྣར་ཐང་། པེ་ཅིན།
[^2125K]: ཞེས། ཞེས་པར་མ་གཞན་ནང་མེད།
[^2126K]: ཕྱིར་བའི། སྣར་ཐང་། པེ་ཅིན།
[^2127K]: བྱ་བ། ཞེས་པར་མ་གཞན་ནང་མེད།
[^2128K]: འདྲེ་བའོ། སྣར་ཐང་།
[^2129K]: ཀྱི། སྣར་ཐང་། པེ་ཅིན།
[^2130K]: དབྱེ་བའི། སྣར་ཐང་།
[^2131K]: གི། སྣར་ཐང་། པེ་ཅིན།
[^2132K]: གྱིས་བརླབས། སྣར་ཐང་། པེ་ཅིན།
[^2133K]: སྒྲུབས་པས། སྣར་ཐང་། པེ་ཅིན།
[^2134K]: ལས། སྣར་ཐང་། པེ་ཅིན།
[^2135K]: གྱིས། སྣར་ཐང་། པེ་ཅིན།
[^2136K]: བདུན་པ་ནི་འབད་པ་དང་བཅས་པའོ།_། ཞེས་པར་མ་གཞན་ནང་མེད།
[^2137K]: ནི། སྣར་ཐང་། པེ་ཅིན།
[^2138K]: རྟས་པའི། སྣར་ཐང་། པེ་ཅིན།
[^2139K]: གྱི། སྣར་ཐང་། པེ་ཅིན།
[^2140K]: སྦྱངས་པའི། སྣར་ཐང་། པེ་ཅིན།
[^2141K]: གྱིས་བརླབས། སྣར་ཐང་། པེ་ཅིན།
[^2142K]: གྱིས་བརླབས། སྣར་ཐང་། པེ་ཅིན།
[^2143K]: སྲུངས་པའི། སྣར་ཐང་། པེ་ཅིན།
[^2144K]: ཡིན། ཞེས་པར་མ་གཞན་ནང་མེད།
[^2145K]: ཡོངས་སུ། ཞེས་པར་མ་གཞན་ནང་མེད།
[^2146K]: བསྒྲུབས་པ། སྣར་ཐང་། པེ་ཅིན།
[^2147K]: གཟུགས་པའི། སྣར་ཐང་། པེ་ཅིན།
[^2148K]: འཛིན། སྣར་ཐང་། པེ་ཅིན།
[^2149K]: གིས། སྣར་ཐང་། པེ་ཅིན།
[^2150K]: གི། སྣར་ཐང་། པེ་ཅིན།
[^2151K]: སྐྱེད་པ། པེ་ཅིན།
[^2152K]: འབྱམས། སྣར་ཐང་། པེ་ཅིན།
[^2153K]: སྣང་བ་པར། སྣར་ཐང་། པེ་ཅིན།
[^2154K]: འཛམ་བུ། སྣར་ཐང་།
[^2155K]: གྱི། སྣར་ཐང་། པེ་ཅིན།
[^2156K]: སྟེ། སྣར་ཐང་། པེ་ཅིན།
[^2157K]: བཟློག་པར། སྣར་ཐང་། པེ་ཅིན།
[^2158K]: གྱིས་བརླབས། སྣར་ཐང་། པེ་ཅིན།
[^2159K]: གྱིས་བརླབས། སྣར་ཐང་། པེ་ཅིན།
[^2160K]: འདོར་ཞིང། པེ་ཅིན།
[^2161K]: ཀྱི། སྣར་ཐང་།
[^2162K]: ཀྱིས། སྣར་ཐང་། པེ་ཅིན།
[^2163K]: ཚོགས་པས། སྣར་ཐང་། པེ་ཅིན།
[^2164K]: རྟེན་པ། སྣར་ཐང་། པེ་ཅིན།
[^2165K]: བློས། སྣར་ཐང་། པེ་ཅིན།
[^2166K]: གྱིས། སྣར་ཐང་། པེ་ཅིན།
[^2167K]: དུ། སྣར་ཐང་། པེ་ཅིན།
[^2168K]: ཡང། ཞེས་པར་མ་གཞན་ནང་མེད།
[^2169K]: ཀྱི། སྣར་ཐང་།
[^2170K]: གྱི། སྣར་ཐང་། པེ་ཅིན།
[^2171K]: ཀྱི། སྣར་ཐང་།
[^2172K]: གིས། སྣར་ཐང་། པེ་ཅིན།
[^2173K]: ཇི་ལྟ་བ། སྣར་ཐང་། པེ་ཅིན།
[^2174K]: དེ། ཞེས་པར་མ་གཞན་ནང་མེད།
[^2175K]: ཏེ། སྣར་ཐང་། པེ་ཅིན།
[^2176K]: ཕྱིར། པེ་ཅིན།
[^2177K]: ཕྱིར་རོ། སྣར་ཐང་། པེ་ཅིན།
[^2178K]: སྡོམ་པའི། སྣར་ཐང་། པེ་ཅིན།
[^2179K]: ལུས། སྣར་ཐང་། པེ་ཅིན།
[^2180K]: གང། སྣར་ཐང་།
[^2181K]: དང། ཞེས་པར་མ་གཞན་ནང་མེད།
[^2182K]: མ། ཞེས་པར་མ་གཞན་ནང་མེད།
[^2183K]: སོགས། སྣར་ཐང་།
[^2184K]: འགྱུར་བར། སྣར་ཐང་། པེ་ཅིན།
[^2185K]: ནི། སྣར་ཐང་། པེ་ཅིན།
[^2186K]: ལ། ཞེས་པར་མ་གཞན་ནང་མེད།
[^2187K]: རྫི་བ། སྣར་ཐང་། པེ་ཅིན།
[^2188K]: ཀྱིས། སྣར་ཐང་། པེ་ཅིན།
[^2189K]: གི། སྣར་ཐང་།
[^2190K]: ཕྱིར། ཞེས་པར་མ་གཞན་ནང་མེད།
[^2191K]: ལ་སོགས་པ། སྣར་ཐང་། པེ་ཅིན།
[^2192K]: བརྗོད་པ། སྣར་ཐང་།
[^2193K]: བྱ་སྟེ། སྣར་ཐང་། པེ་ཅིན།
[^2194K]: ཀྱང། སྣར་ཐང་། པེ་ཅིན།
[^2195K]: དམ་པོ། སྣར་ཐང་། པེ་ཅིན།
[^2196K]: འཇེད་པ། སྣར་ཐང་། པེ་ཅིན།
[^2197K]: སྦྱར་བས། སྣར་ཐང་། པེ་ཅིན།
[^2198K]: སྦྱོར་བ། སྣར་ཐང་། པེ་ཅིན།
[^2199K]: ཉིད། ཞེས་པར་མ་གཞན་ནང་མེད།
[^2200K]: སྒྲུབ། སྣར་ཐང་། པེ་ཅིན།
[^2201K]: ས། སྣར་ཐང་། པེ་ཅིན།
[^2202K]: ནི། ཞེས་པར་མ་གཞན་ནང་མེད།
[^2203K]: སྲིད་པ། སྣར་ཐང་། པེ་ཅིན།
[^2204K]: ཀྱིས། སྣར་ཐང་།
[^2205K]: འོང་བས། སྣར་ཐང་། པེ་ཅིན།
[^2206K]: གི། སྣར་ཐང་།
[^2207K]: དེ། སྣར་ཐང་། པེ་ཅིན།
[^2208K]: གིས་སྟོན་པ་ནི་གང། ཞེས་པར་མ་གཞན་ནང་མེད།
[^2209K]: གི། སྣར་ཐང་། པེ་ཅིན།
[^2210K]: བསྒོམས་པ། སྣར་ཐང་། པེ་ཅིན།
[^2211K]: ཆོས། སྣར་ཐང་། པེ་ཅིན།
[^2212K]: ཀྱིས། སྣར་ཐང་། པེ་ཅིན།
[^2213K]: གི། སྣར་ཐང་།
[^2214K]: ནི། ཞེས་པར་མ་གཞན་ནང་མེད།
[^2215K]: འབོག་པ། སྣར་ཐང་། པེ་ཅིན།
[^2216K]: གིས། སྣར་ཐང་། པེ་ཅིན།
[^2217K]: བསྒྲུབ་པའི། སྣར་ཐང་། པེ་ཅིན།
[^2218K]: ཡེ་ཤེས་ཕུན་སུམ་ཚོགས་པ་དང། ཞེས་པར་མ་གཞན་ནང་མེད།
[^2219K]: རབ་ཏུ། ཞེས་པར་མ་གཞན་ནང་མེད།
[^2220K]: བསྒྲུབ་པའི། སྣར་ཐང་། པེ་ཅིན།
[^2221K]: ལ། སྣར་ཐང་། པེ་ཅིན།
[^2222K]: སྒྲུབ་པ་ཉེ་བར། ཞེས་པར་མ་གཞན་ནང་མེད།
[^2223K]: སྨྲ་བ། སྣར་ཐང་། པེ་ཅིན།
[^2224K]: སྟོན། ཅོ་ནེ།
[^2225K]: མོས་པས། སྣར་ཐང་། པེ་ཅིན།
[^2226K]: སྲུང། སྣར་ཐང་། པེ་ཅིན།
[^2227K]: རྟུན། སྣར་ཐང་། པེ་ཅིན།
[^2228K]: བསྟོད། སྣར་ཐང་། པེ་ཅིན།
[^2229K]: སྲུབས། སྣར་ཐང་། པེ་ཅིན།
[^2230K]: བསྒྲུབས་པ། སྣར་ཐང་། པེ་ཅིན།
[^2231K]: གྱི། སྣར་ཐང་།
[^2232K]: སྐྱེ་སྐྱེའོ། སྣར་ཐང་། པེ་ཅིན།
[^2233K]: ལྡན་པ། སྣར་ཐང་། པེ་ཅིན།
[^2234K]: གཟེང། སྣར་ཐང་། པེ་ཅིན།
[^2235K]: གཟེང། སྣར་ཐང་། པེ་ཅིན།
[^2236K]: རྟུན། སྣར་ཐང་། པེ་ཅིན།
[^2237K]: བྱེད་པ་དང་གཡེལ་བར་མི། ཞེས་པར་མ་གཞན་ནང་མེད།
[^2238K]: མི། སྣར་ཐང་། པེ་ཅིན།
[^2239K]: འཁོར་བ། སྣར་ཐང་། པེ་ཅིན།
[^2240K]: གནོད་པར། སྣར་ཐང་། པེ་ཅིན།
[^2241K]: ལ། སྣར་ཐང་། པེ་ཅིན།
[^2242K]: བསྟོད། སྣར་ཐང་། པེ་ཅིན།
[^2243K]: ཉིད། སྣར་ཐང་། པེ་ཅིན།
[^2244K]: སའི། ཞེས་པར་མ་གཞན་ནང་མེད།
[^2245K]: ལ། ཞེས་པར་མ་གཞན་ནང་མེད།
[^2246K]: གྲགས་པའི། པེ་ཅིན། གྲངས་པའི། སྣར་ཐང་།
[^2247K]: རིག་པ། སྣར་ཐང་། པེ་ཅིན།
[^2248K]: རྣམས། ཞེས་པར་མ་གཞན་ནང་མེད།
[^2249K]: འཆད་པར། སྣར་ཐང་། པེ་ཅིན།
[^2250K]: བཏགས་པའི། སྣར་ཐང་། པེ་ཅིན།
[^2251K]: གྱིས། སྣར་ཐང་།
[^2252K]: བཏགས་པ། སྣར་ཐང་། པེ་ཅིན།
[^2253K]: གྱིས། སྣར་ཐང་། པེ་ཅིན།
[^2254K]: གྱིས། སྣར་ཐང་། པེ་ཅིན།
[^2255K]: གྱིས། སྣར་ཐང་།
[^2256K]: དེ་ལྟར། སྣར་ཐང་། པེ་ཅིན།
[^2257K]: ཀྱིས། སྣར་ཐང་། པེ་ཅིན།
[^2258K]: གྱིས། པེ་ཅིན།
[^2259K]: མཚམས་པར། སྣར་ཐང་།
[^2260K]: ཀྱི། སྣར་ཐང་།
[^2261K]: རྟོགས་པའི། སྣར་ཐང་། པེ་ཅིན།
[^2262K]: ཏོ། སྣར་ཐང་། པེ་ཅིན།
[^2263K]: དམ་པར། སྣར་ཐང་། པེ་ཅིན།
[^2264K]: རྟོགས་པའི། སྣར་ཐང་། པེ་ཅིན།
[^2265K]: བསྙན་པ། སྣར་ཐང་།
[^2266K]: ནི། སྣར་ཐང་། པེ་ཅིན།
[^2267K]: རྟོག་པའོ། སྣར་ཐང་། པེ་ཅིན།
[^2268K]: མཁས་པས། སྣར་ཐང་། པེ་ཅིན།
[^2269K]: དེ། སྣར་ཐང་།
[^2270K]: མེད་པ། སྣར་ཐང་། པེ་ཅིན།
[^2271K]: ཀྱི། སྣར་ཐང་། པེ་ཅིན།
[^2272K]: འདྲེས་པ། སྣར་ཐང་།
[^2273K]: སྤྱོད། སྣར་ཐང་།
[^2274K]: ཏོ། སྣར་ཐང་། པེ་ཅིན།
[^2275K]: གང། ཞེས་པར་མ་གཞན་ནང་མེད།
[^2276K]: གསུང། སྣར་ཐང་། པེ་ཅིན།
[^2277K]: བསྒྲག་པས། སྣར་ཐང་། པེ་ཅིན།
[^2278K]: སྨྲ་བ་པོས། སྣར་ཐང་།
[^2279K]: གཅོད་པའི་པ། སྣར་ཐང་། པེ་ཅིན།
[^2280K]: མཆོད་པར། སྣར་ཐང་། པེ་ཅིན།
[^2281K]: གཟེང། སྣར་ཐང་། པེ་ཅིན།
[^2282K]: མེད་པར། སྣར་ཐང་། པེ་ཅིན།
[^2283K]: གི། སྣར་ཐང་། པེ་ཅིན།
[^2284K]: བརྗེད་པ། སྣར་ཐང་། པེ་ཅིན།
[^2285K]: བཟུང་བའི། སྣར་ཐང་། པེ་ཅིན།
[^2286K]: གྱིས་བརླབས། སྣར་ཐང་། པེ་ཅིན།
[^2287K]: ཀྱིས། སྣར་ཐང་། པེ་ཅིན།
[^2288K]: སྟན་པ། སྣར་ཐང་།
[^2289K]: ཏེ། སྣར་ཐང་། པེ་ཅིན།
[^2290K]: འཇུག། སྣར་ཐང་། པེ་ཅིན།
[^2291K]: ནས། སྣར་ཐང་།
[^2292K]: ལས། ཞེས་པར་མ་གཞན་ནང་མེད།
[^2293K]: རློབ་པོ། སྣར་ཐང་། པེ་ཅིན།
[^2294K]: དྲིས་པ། སྣར་ཐང་། པེ་ཅིན།
[^2295K]: ཀྱང། སྣར་ཐང་། པེ་ཅིན།
[^2296K]: དང་།_སྟོང་གསུམ་དུ་གཏོགས་པ། ཞེས་པར་མ་གཞན་ནང་མེད།
[^2297K]: རེ་རེ། སྣར་ཐང་།
[^2298K]: ཉིད། ཞེས་པར་མ་གཞན་ནང་མེད།
[^2299K]: གྱིས་བརླབས། སྣར་ཐང་། པེ་ཅིན།
[^2300K]: རྒྱུད། སྣར་ཐང་། པེ་ཅིན།
[^2301K]: དེ། ཞེས་པར་མ་གཞན་ནང་མེད།
[^2302K]: གི། སྣར་ཐང་། པེ་ཅིན།
[^2303K]: ཅིག། སྣར་ཐང་། པེ་ཅིན།
[^2304K]: སྒྲུབ་པར། སྣར་ཐང་། པེ་ཅིན།
[^2305K]: ཉན་པའི་ས། ཅོ་ནེ།
[^2306K]: བྱ་བའོ། སྣར་ཐང་།
[^2307K]: གསུངས་པ་སྟེ། སྣར་ཐང་། པེ་ཅིན།
[^2308K]: བཅུ། སྣར་ཐང་། པེ་ཅིན།
[^2309K]: བྱས། སྣར་ཐང་། པེ་ཅིན།
[^2310K]: ཏན། སྣར་ཐང་། པེ་ཅིན།
[^2311K]: གཞག་པར། ཞེས་པར་མ་གཞན་ནང་མེད།
[^2312K]: གྱི། སྣར་ཐང་།
[^2313K]: བསྒོམ་པ། སྣར་ཐང་། པེ་ཅིན།
[^2314K]: ནི། ཞེས་པར་མ་གཞན་ནང་མེད།
[^2315K]: གྱིས། སྣར་ཐང་། པེ་ཅིན།
[^2316K]: གཟུངས། སྣར་ཐང་། པེ་ཅིན།
[^2317K]: སྒྲུབ་པ། སྣར་ཐང་། པེ་ཅིན།
[^2318K]: དེ་ལྟར། སྣར་ཐང་།
[^2319K]: མངོན་མངོན། སྣར་ཐང་།
[^2320K]: ཇི་སྙེད་པའི། སྣར་ཐང་། པེ་ཅིན།
[^2321K]: གི། སྣར་ཐང་།
[^2322K]: ལ་སོགས་པས། སྣར་ཐང་། པེ་ཅིན།
[^2323K]: ཆུ་བོའི། སྣར་ཐང་། པེ་ཅིན།
[^2324K]: ཀྱི། སྣར་ཐང་། པེ་ཅིན།
[^2325K]: བཅུ། ཞེས་པར་མ་གཞན་ནང་མེད།
[^2326K]: ཀྱང་ཕན་འདོགས་པའི་ལས་ཅན་པདྨ་དེ་དག། ཞེས་པར་མ་གཞན་ནང་མེད།
[^2327K]: སྣོན་པའི། སྣར་ཐང་། པེ་ཅིན།
[^2328K]: གྲགས་པར། སྣར་ཐང་། པེ་ཅིན།
[^2329K]: མོའི། སྣར་ཐང་། པེ་ཅིན།
[^2330K]: འབྱུང་བ། པེ་ཅིན།
[^2331K]: འབྱུང་བ། སྣར་ཐང་། པེ་ཅིན།
[^2332K]: རྣམས། ཞེས་པར་མ་གཞན་ནང་མེད།
[^2333K]: ན། སྣར་ཐང་། པེ་ཅིན།
[^2334K]: གི། སྣར་ཐང་། པེ་ཅིན།
[^2335K]: གྱིས་བརླབས། སྣར་ཐང་། པེ་ཅིན།
[^2336K]: དེ། པེ་ཅིན།
[^2337K]: འབྱམས། སྣར་ཐང་། པེ་ཅིན།
[^2338K]: སྨོན་པའི། སྣར་ཐང་། པེ་ཅིན།
[^2339K]: གྲངས་མེད། སྣར་ཐང་།
[^2340K]: འབྱམས། སྣར་ཐང་། པེ་ཅིན།
[^2341K]: བཅུ། སྣར་ཐང་། པེ་ཅིན།
[^2342K]: གྱི། སྣར་ཐང་། པེ་ཅིན།
[^2343K]: ཏེ། སྣར་ཐང་། པེ་ཅིན།
[^2344K]: གྱི། སྣར་ཐང་། པེ་ཅིན།
[^2345K]: སུ། སྣར་ཐང་། པེ་ཅིན།
[^2346K]: ན། སྣར་ཐང་། པེ་ཅིན།
[^2347K]: ་།།_། ཞེས་པར་མ་གཞན་ནང་མེད།
[^2348K]: གྱི། སྣར་ཐང་། པེ་ཅིན།
[^2349K]: གི། སྣར་ཐང་།
[^2350K]: ཀྱི། སྣར་ཐང་། པེ་ཅིན།
[^2351K]: འབུམ་ཕྲག། ཞེས་པར་མ་གཞན་ནང་མེད།
[^2352K]: ཀྱི། སྣར་ཐང་། པེ་ཅིན།
[^2353K]: འབྱམས། སྣར་ཐང་། པེ་ཅིན།
[^2354K]: འཕོ། སྣར་ཐང་། པེ་ཅིན།
[^2355K]: སྐྱེ་བར། སྣར་ཐང་། པེ་ཅིན།
[^2356K]: བྱང་ཆུབ། སྣར་ཐང་། པེ་ཅིན།
[^2357K]: ཅིག། སྣར་ཐང་།
[^2358K]: ལྟ་བུ་སྟེ། སྣར་ཐང་། པེ་ཅིན།
[^2359K]: དམ་པ་པར་བཅས་པ། སྣར་ཐང་། དམ་པ་པར་བཙས་པ། པེ་ཅིན།
[^2360K]: ལ། ཞེས་པར་མ་གཞན་ནང་མེད།
[^2361K]: རྒྱལ་པོའི། སྣར་ཐང་། པེ་ཅིན།
[^2362K]: སྐྱེད་པ། པེ་ཅིན།
[^2363K]: རགས། སྣར་ཐང་།
[^2364K]: རྗེས་སུ། སྣར་ཐང་། པེ་ཅིན།
[^2365K]: ཉིད། ཞེས་པར་མ་གཞན་ནང་མེད།
[^2366K]: ཆེ། སྣར་ཐང་།
[^2367K]: སྐལ་བསྐལ་པ། སྣར་ཐང་། པེ་ཅིན།
[^2368K]: འཇུག་པའི། སྣར་ཐང་། པེ་ཅིན།
[^2369K]: དང། སྣར་ཐང་། པེ་ཅིན།
[^2370K]: དེ་ལྟར། སྣར་ཐང་། པེ་ཅིན།
[^2371K]: གྱིས་བརླབས། སྣར་ཐང་། པེ་ཅིན།
[^2372K]: ཡང། སྣར་ཐང་། པེ་ཅིན།
[^2373K]: འབྱུང་བས། སྣར་ཐང་།
[^2374K]: འགགས་པས། སྣར་ཐང་། པེ་ཅིན།
[^2375K]: དག། སྣར་ཐང་།
[^2376K]: ཤེས་པ། སྣར་ཐང་། པེ་ཅིན།
[^2377K]: ཀྱི། སྣར་ཐང་།
[^2378K]: སེམས་དཔའ། སྣར་ཐང་། པེ་ཅིན།
[^2379K]: ཡང། ཞེས་པར་མ་གཞན་ནང་མེད།
[^2380K]: ཡོངས་ལོག་པ་རྣམ་པ། སྣར་ཐང་།
[^2381K]: གྱིས་བརླབས། སྣར་ཐང་། པེ་ཅིན།
[^2382K]: བརླབ་བརླབས་པ། སྣར་ཐང་། པེ་ཅིན།
[^2383K]: ཡང། ཞེས་པར་མ་གཞན་ནང་མེད།
[^2384K]: ཕྲ་བ། སྣར་ཐང་། པེ་ཅིན།
[^2385K]: འཕོ། སྣར་ཐང་། པེ་ཅིན།
[^2386K]: བལྟམ་པ། སྣར་ཐང་། པེ་ཅིན།
[^2387K]: བཅད་པ། སྣར་ཐང་། པེ་ཅིན།
[^2388K]: སུ། ཞེས་པར་མ་གཞན་ནང་མེད།
[^2389K]: བརྟགས་པར། སྣར་ཐང་། པེ་ཅིན།
[^2390K]: དེ། ཞེས་པར་མ་གཞན་ནང་མེད།
[^2391K]: རྟོག་པར། སྣར་ཐང་།
[^2392K]: གྱིས། སྣར་ཐང་། པེ་ཅིན།
[^2393K]: རྫོགས་པར། ཞེས་པར་མ་གཞན་ནང་མེད།
[^2394K]: དུ་མ། ཅོ་ནེ།
[^2395K]: ཀྱི། སྣར་ཐང་།
[^2396K]: ཆེ་བ་ཉིད་སྟོན་ཏོ།_།དེ་ལ་རྣམ་པར་ཐར་པའི། ཞེས་པར་མ་གཞན་ནང་མེད།
[^2397K]: ཞེས་བྱ་ནི་ཐོབ་བོ། སྣར་ཐང་།
[^2398K]: ཐོག་པ། སྣར་ཐང་།
[^2399K]: ཞེས་བྱ། སྣར་ཐང་། པེ་ཅིན།
[^2400K]: རློབ་བརླབས་པ། སྣར་ཐང་། པེ་ཅིན།
[^2401K]: བྱེད་པ། སྣར་ཐང་། པེ་ཅིན།
[^2402K]: སླ་བླ་བ་མ། པེ་ཅིན། སླ་བླ་མ། སྣར་ཐང་།
[^2403K]: བསླ་བ། སྣར་ཐང་། པེ་ཅིན།
[^2404K]: གྱི། སྣར་ཐང་།
[^2405K]: བསམ་པ། སྣར་ཐང་། པེ་ཅིན།
[^2406K]: ཤེས་ན། སྣར་ཐང་།
[^2407K]: དཔྱད་པའི། སྣར་ཐང་། པེ་ཅིན།
[^2408K]: གཅིག། སྣར་ཐང་། པེ་ཅིན།
[^2409K]: གཅིག། སྣར་ཐང་། པེ་ཅིན།
[^2410K]: གཅིག། པེ་ཅིན།
[^2411K]: ལེན་པ་དང། སྣར་ཐང་། པེ་ཅིན།
[^2412K]: བྱེད། སྣར་ཐང་། པེ་ཅིན།
[^2413K]: རྡོ་རྗེའི། སྣར་ཐང་། པེ་ཅིན།
[^2414K]: རིམ་གྲོ་བ། སྣར་ཐང་། པེ་ཅིན།
[^2415K]: གཟུང་བ། སྣར་ཐང་།
[^2416K]: གི། པེ་ཅིན།
[^2417K]: གཅིག། སྣར་ཐང་། པེ་ཅིན།
[^2418K]: བསྒྲུན་པ། སྣར་ཐང་། པེ་ཅིན།
[^2419K]: དེ། སྣར་ཐང་། པེ་ཅིན།
[^2420K]: གཅིག། སྣར་ཐང་། པེ་ཅིན།
[^2421K]: དེའི། སྣར་ཐང་།
[^2422K]: བསྒྲག་བའི། སྣར་ཐང་། པེ་ཅིན།
[^2423K]: འཇིག་པའི། པེ་ཅིན།
[^2424K]: སྟུག་པོ། སྣར་ཐང་། པེ་ཅིན།
[^2425K]: སྒྲོག་པ། སྣར་ཐང་། པེ་ཅིན།
[^2426K]: སྒྲོག་པ། སྣར་ཐང་། པེ་ཅིན།
[^2427K]: གཅིག། སྣར་ཐང་། པེ་ཅིན།
[^2428K]: ནི། ཞེས་པར་མ་གཞན་ནང་མེད།
[^2429K]: བསྟོན་པ། སྣར་ཐང་།
[^2430K]: སྒྲོག་པ། སྣར་ཐང་། པེ་ཅིན།
[^2431K]: དེ་ལྟ་བུའི། སྣར་ཐང་།
[^2432K]: དེས། པེ་ཅིན།
[^2433K]: དེ་ལ། ཞེས་པར་མ་གཞན་ནང་མེད།
[^2434K]: ན། ཞེས་པར་མ་གཞན་ནང་མེད།
[^2435K]: བལྟམ་པ། སྣར་ཐང་། པེ་ཅིན།
[^2436K]: ཀྱིས། སྣར་ཐང་། པེ་ཅིན།
[^2437K]: བརླབ་པོ། པེ་ཅིན། བརློབ་པོ། སྣར་ཐང་།
[^2438K]: རྣམ། པེ་ཅིན།
[^2439K]: གཞན་དུ་འགྱུར་བར་ཡོངས་སུ་བསྒྱུར་བ་དང། ཞེས་པར་མ་གཞན་ནང་མེད།
[^2440K]: གྱིས་བརླབས། སྣར་ཐང་། པེ་ཅིན།
[^2441K]: ཡངས་པ་ནི་དོག་པ་ཉིད་དུ་བྱིན་གྱིས་རློབ་བོ།_། ཞེས་པར་མ་གཞན་ནང་མེད།
[^2442K]: དུ། སྣར་ཐང་། པེ་ཅིན།
[^2443K]: །་ས། སྣར་ཐང་།
[^2444K]: གིས། སྣར་ཐང་། པེ་ཅིན།
[^2445K]: འདོད་ན་སངས་རྒྱས་ཐམས་ཅད་ཀྱི་ཡུལ་བཀོད་པ་གཅིག་ཏུ། སྣར་ཐང་། པེ་ཅིན།
[^2446K]: ཀྱི། སྣར་ཐང་། པེ་ཅིན།
[^2447K]: དག། ཞེས་པར་མ་གཞན་ནང་མེད།
[^2448K]: བརློབ་བོ། སྣར་ཐང་། པེ་ཅིན།
[^2449K]: སྤྲུལ་པ། སྣར་ཐང་། པེ་ཅིན།
[^2450K]: གིས། སྣར་ཐང་། པེ་ཅིན།
[^2451K]: གིས། སྣར་ཐང་། པེ་ཅིན།
[^2452K]: ཀྱིས། སྣར་ཐང་། པེ་ཅིན།
[^2453K]: གི། ཞེས་པར་མ་གཞན་ནང་མེད།
[^2454K]: མེད་པ། སྣར་ཐང་། པེ་ཅིན།
[^2455K]: དང་འདོད་ཆགས་པ། སྣར་ཐང་།
[^2456K]: བརློབ་བོ། སྣར་ཐང་། པེ་ཅིན།
[^2457K]: བརློབ་བོ། སྣར་ཐང་།
[^2458K]: རྟོགས་པ། སྣར་ཐང་། པེ་ཅིན།
[^2459K]: བཅད་པའི། སྣར་ཐང་། པེ་ཅིན།
[^2460K]: སེམས་དཔའ། སྣར་ཐང་།
[^2461K]: ཀྱི། སྣར་ཐང་། པེ་ཅིན།
[^2462K]: སེམས་དཔའི། སྣར་ཐང་། པེ་ཅིན།
[^2463K]: ཚངས་པས། སྣར་ཐང་།
[^2464K]: བཀོད་པ། སྣར་ཐང་། པེ་ཅིན།
[^2465K]: བཀོད་པ། སྣར་ཐང་། པེ་ཅིན།
[^2466K]: ཆེ་བ། སྣར་ཐང་། པེ་ཅིན།
[^2467K]: བསྒོམས་པ། སྣར་ཐང་། པེ་ཅིན།
[^2468K]: སེམས་དཔས། སྣར་ཐང་། པེ་ཅིན།
[^2469K]: ཀྱི། ཞེས་པར་མ་གཞན་ནང་མེད།
[^2470K]: བརྩེ་བ། སྣར་ཐང་། པེ་ཅིན།
[^2471K]: གྱིས་བརླབས། སྣར་ཐང་། པེ་ཅིན།
[^2472K]: གོམ་པར། སྣར་ཐང་། པེ་ཅིན།
[^2473K]: གདགས་པའི། སྣར་ཐང་།
[^2474K]: ཆེ་བ་བའི། སྣར་ཐང་། པེ་ཅིན།
[^2475K]: བརླབས། སྣར་ཐང་། པེ་ཅིན།
[^2476K]: ཚི་དགུ། སྣར་ཐང་།
[^2477K]: གིར། སྣར་ཐང་། པེ་ཅིན།
[^2478K]: ཆུ། སྣར་ཐང་། པེ་ཅིན།
[^2479K]: དག། ཞེས་པར་མ་གཞན་ནང་མེད།
[^2480K]: ལྟ། ཞེས་པར་མ་གཞན་ནང་མེད།
[^2481K]: ཀྱི། སྣར་ཐང་། པེ་ཅིན།
[^2482K]: མེད་པར། སྣར་ཐང་། པེ་ཅིན།
[^2483K]: བྱེ་བའི་ཆ་དང། ཞེས་པར་མ་གཞན་ནང་མེད།
[^2484K]: བྱེ་བ་བ། སྣར་ཐང་།
[^2485K]: བསྒྲུབ་པའི། སྣར་ཐང་། པེ་ཅིན།
[^2486K]: བརླབས་པ། སྣར་ཐང་། པེ་ཅིན།
[^2487K]: བསྒྱུར། པེ་ཅིན།
[^2488K]: ཀྱི། ཞེས་པར་མ་གཞན་ནང་མེད།
[^2489K]: སྒྲོག་པས། སྣར་ཐང་། པེ་ཅིན།
[^2490K]: གཅོད་པའི། སྣར་ཐང་། པེ་ཅིན།
[^2491K]: དེ། ཞེས་པར་མ་གཞན་ནང་མེད།
[^2492K]: ཏེ། སྣར་ཐང་། པེ་ཅིན།
[^2493K]: གསུངས་པ་སྟེ། སྣར་ཐང་། པེ་ཅིན།
[^2494K]: ཞེས་བྱ་བ་ནི་ལམ་གསུམ། ཞེས་པར་མ་གཞན་ནང་མེད།
[^2495K]: གྱིས་བརླབས། སྣར་ཐང་། པེ་ཅིན།
[^2496K]: གྱིས་བརླབས། སྣར་ཐང་། པེ་ཅིན།
[^2497K]: རིག་པར། སྣར་ཐང་། པེ་ཅིན།
[^2498K]: གྱིས་བརླབས། སྣར་ཐང་། པེ་ཅིན།
[^2499K]: རྣམས། ཞེས་པར་མ་གཞན་ནང་མེད།
[^2500K]: བརླབས། སྣར་ཐང་། པེ་ཅིན།
[^2501K]: གྱིས། སྣར་ཐང་། པེ་ཅིན།
[^2502K]: བརླབས། སྣར་ཐང་། པེ་ཅིན།
[^2503K]: གཞག་པས། སྣར་ཐང་། པེ་ཅིན།
[^2504K]: རྟེན། སྣར་ཐང་། པེ་ཅིན།
[^2505K]: ཕྱོགས་པས། སྣར་ཐང་། པེ་ཅིན།
[^2506K]: རླུང། སྣར་ཐང་། པེ་ཅིན།
[^2507K]: ནས། སྣར་ཐང་། པེ་ཅིན།
[^2508K]: ཟད་པ། སྣར་ཐང་། པེ་ཅིན།
[^2509K]: མ། སྣར་ཐང་།
[^2510K]: དེ། ཞེས་པར་མ་གཞན་ནང་མེད།
[^2511K]: ནས། སྣར་ཐང་། པེ་ཅིན།
[^2512K]: ཀྱི། སྣར་ཐང་། པེ་ཅིན།
[^2513K]: ལྡན། སྣར་ཐང་། པེ་ཅིན།
[^2514K]: དེ། སྣར་ཐང་། པེ་ཅིན།
[^2515K]: དངོས། ཞེས་པར་མ་གཞན་ནང་མེད།
[^2516K]: ཀྱི། སྣར་ཐང་། པེ་ཅིན།
[^2517K]: ཐམས་ཅད་ཀྱི་འབྱུང་གནས་ཡིན་ཏེ།འབྲས་བུའི་རྣམ་པ། སྣར་ཐང་། པེ་ཅིན།
[^2518K]: གྱུར། སྣར་ཐང་། པེ་ཅིན།
[^2519K]: སོང། སྣར་ཐང་། པེ་ཅིན།
[^2520K]: རྟོག་པ། སྣར་ཐང་། པེ་ཅིན།
[^2521K]: རིན་པོ། སྣར་ཐང་།
[^2522K]: ཐུགས་པར། སྣར་ཐང་།
[^2523K]: ཀྱི། སྣར་ཐང་། པེ་ཅིན།
[^2524K]: ནི། སྣར་ཐང་། པེ་ཅིན།
[^2525K]: དག་བའི། སྣར་ཐང་། པེ་ཅིན།
[^2526K]: རྟོགས་པའི། སྣར་ཐང་། པེ་ཅིན།
[^2527K]: སྔགས། ཞེས་པར་མ་གཞན་ནང་མེད།
[^2528K]: གིས། པེ་ཅིན།
[^2529K]: ཇི་སྐད། སྣར་ཐང་། པེ་ཅིན།
[^2530K]: ཆད་པའི། སྣར་ཐང་། པེ་ཅིན།
[^2531K]: སྨོས་པ། སྣར་ཐང་། པེ་ཅིན།
[^2532K]: གིས། ཞེས་པར་མ་གཞན་ནང་མེད།
[^2533K]: དེ། ཞེས་པར་མ་གཞན་ནང་མེད།
[^2534K]: ནི། ཞེས་པར་མ་གཞན་ནང་མེད།
[^2535K]: ཀྱི། སྣར་ཐང་། པེ་ཅིན།
[^2536K]: ནི། ཞེས་པར་མ་གཞན་ནང་མེད།
[^2537K]: ཏིང། སྣར་ཐང་། པེ་ཅིན།
[^2538K]: གིས། སྣར་ཐང་། པེ་ཅིན།
[^2539K]: ཆེན་པོའི། སྣར་ཐང་། པེ་ཅིན།
[^2540K]: ཀྱི། སྣར་ཐང་། པེ་ཅིན།
[^2541K]: བསྲུང་བའི། སྣར་ཐང་། པེ་ཅིན།
[^2542K]: འགྲོགས་པའི། སྣར་ཐང་།
[^2543K]: སྤྱོད་པས། སྣར་ཐང་། པེ་ཅིན།
[^2544K]: སའི། སྣར་ཐང་། པེ་ཅིན།
[^2545K]: འཕྲོ། སྣར་ཐང་། པེ་ཅིན།
[^2546K]: རྟོགས་པས། སྣར་ཐང་། པེ་ཅིན།
[^2547K]: མཁས་པ། སྣར་ཐང་། པེ་ཅིན།
[^2548K]: ནི། ཞེས་པར་མ་གཞན་ནང་མེད།
[^2549K]: རིན་པོ་ཆེའི། སྣར་ཐང་། པེ་ཅིན།
[^2550K]: ཌཱུརྱ་རི། སྣར་ཐང་།
[^2551K]: དུ། སྣར་ཐང་། པེ་ཅིན།
[^2552K]: སྔགས་པར། པེ་ཅིན།
[^2553K]: བསྐྱེད་པར། སྣར་ཐང་། པེ་ཅིན།
[^2554K]: ཞུགས་པ། པེ་ཅིན། བཞུགས་པ། སྣར་ཐང་།
[^2555K]: ཀྱི། སྣར་ཐང་། པེ་ཅིན།
[^2556K]: བརྟག་པ། སྣར་ཐང་། པེ་ཅིན།
[^2557K]: ཉེ་བར། ཞེས་པར་མ་གཞན་ནང་མེད།
[^2558K]: ཀྱིས། སྣར་ཐང་། པེ་ཅིན།
[^2559K]: བརྟགས་པའི། སྣར་ཐང་། པེ་ཅིན།
[^2560K]: འགར་བ། སྣར་ཐང་།
[^2561K]: ཟེར། སྣར་ཐང་། པེ་ཅིན།
[^2562K]: རྒྱལ་པོའི། སྣར་ཐང་།
[^2563K]: གྱིས། སྣར་ཐང་། པེ་ཅིན།
[^2564K]: ཕྱིར་དང། སྣར་ཐང་། པེ་ཅིན།
[^2565K]: གྲགས་པར། སྣར་ཐང་། པེ་ཅིན།
[^2566K]: སེམས་དཔའ། སྣར་ཐང་། པེ་ཅིན།
[^2567K]: ཀྱི། སྣར་ཐང་། པེ་ཅིན།
[^2568K]: ཡང། ཞེས་པར་མ་གཞན་ནང་མེད།
[^2569K]: སྲས། ཞེས་པར་མ་གཞན་ནང་མེད།
[^2570K]: བསྒོམ་པའི། སྣར་ཐང་། པེ་ཅིན།
[^2571K]: རྣམ་པར། སྣར་ཐང་། པེ་ཅིན།
[^2572K]: ལོ། སྣར་ཐང་། པེ་ཅིན།
[^2573K]: འོག་ཏུ་འགྲོ་བ་དང། ཞེས་པར་མ་གཞན་ནང་མེད།
[^2574K]: གི། སྣར་ཐང་། པེ་ཅིན།
[^2575K]: སའི། ཞེས་པར་མ་གཞན་ནང་མེད།
[^2576K]: གོས་ཀྱི་སྤྲིན་དང།ལྷའི། ཞེས་པར་མ་གཞན་ནང་མེད།
[^2577K]: ཕེབ། སྣར་ཐང་།
[^2578K]: ན། སྣར་ཐང་། པེ་ཅིན།
[^2579K]: སྟན་པ། སྣར་ཐང་།
[^2580K]: ལྷག། སྣར་ཐང་།
[^2581K]: རིམ་རིས། སྣར་ཐང་། པེ་ཅིན།
[^2582K]: དག་གི། སྣར་ཐང་། བདག་གི། པེ་ཅིན།
[^2583K]: སྒྱུར། པེ་ཅིན།
[^2584K]: ཀྱི། ཞེས་པར་མ་གཞན་ནང་མེད།
[^2585K]: ཁོང་དུ། ཞེས་པར་མ་གཞན་ནང་མེད།
[^2586K]: ཕ་རོལ་ཏུ་ཕྱིན་པ། པེ་ཅིན། ཕ་རོལ་པ་དང་།  བསྟན་པ། སྣར་ཐང་།
[^2587K]: གྱིས་བརླབས། སྣར་ཐང་། པེ་ཅིན།
[^2588K]: བཅུ། སྣར་ཐང་། པེ་ཅིན།
[^2589K]: བཅུའི། སྣར་ཐང་། པེ་ཅིན།
[^2590K]: ཕབ་པའོ། པེ་ཅིན། ཕབ་པའོ།  །སརྦ་མངྒ་ལཾ། སྣར་ཐང་།