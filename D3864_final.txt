\[དབུ་མ། 
ཡ། 
༡བ\]༄༅།།རྒྱ་གར་སྐད་དུ།ཡུཀྟི་ཥཥྛི་[^1K]ཀ་བྲྀཏྟི། 
བོད་སྐད་དུ། 
རིགས་པ་དྲུག་ཅུ་པའི་འགྲེལ་པ། 
འཇམ་དཔལ་ཡེ་ཤེས་སེམས་དཔའ་ལ་ཕྱག་འཚལ་ལོ། 
།རྒྱལ་བའི་རིགས་པའི་ལམ་གྱི་རྗེས་འབྲང་བ[^2K]། 
།མཐའ་གཉིས་སེལ་བའི་རིགས་པ་དྲུག་ཅུ་པ། 
།གང་གིས་མཛད་པ་དེ་ལ་ཕྱག་འཚལ་ཏེ། 
།བདག་གིས་དབུ་མའི་ཚུལ་གྱིས་དེ་རྣམས་དབྱེ། 
།དེ་ལ་[^3K]སློབ་དཔོན་འདི་ནི་རྟེན་ཅིང་འབྲེལ་བར་འབྱུང་བ་ཇི་ལྟར་གནས་པ་བཞིན་དུ་དེ་ཁོ་ན་གཟིགས་པས་དགྱེས་པའི་ཁྱད་པར་བརྙེས་པ་སྟེ། 
དེ་རྟོགས་པ་ནི་དད་པ་མཆོག་གི་གནས་ཡིན་པར་མཁྱེན་ནས་རྟེན་ཅིང་འབྲེལ་བར་འབྱུང་བ་མཐོང་བ་ལས་འཇིག་རྟེན་དང་འཇིག་རྟེན་ལས་འདས་པའི་དགེ་བའི་ཚོགས་མ་ལུས་པར་འབྱུང་བ་དང་འཕགས་པའི་གང་ཟག་མ་ལུས་པར་འབྱུང་བ་དང་། 
སངས་རྒྱས་བཅོམ་ལྡན་འདས་ཡེ་ཤེས་སྒྲིབ་པ་མེད་པ་དང་ལྡན་པ་རྣམས་ཀྱིས་རྣམ་པ་ཐམས་ཅད་དུ་དེ་ཁོ་ན་ཉིད་[^4K]མངོན་པར་རྫོགས་པར་བྱང་ཆུབ་པ་ཡང་\[༢ན\]གཟིགས་ནས་རྟེན་ཅིང་འབྲེལ་བར་འབྱུང་བ་རང་བཞིན་གྱིས་མ་སྐྱེས་པའི་ཕྱིར་སྐྱེ་བ་དང་འཇིག་པ་དང་ཡོད་པ་དང་མེད་པའི་མཐར། 
རྟོག་པའི་དྲི་མས་མ་གོས་པ་རྟེན་ཅིང་འབྲེལ་བར་འབྱུང་བ་ངོ་བོ་ཉིད་ཀྱིས་སྟོང་པ་ཡིན་པར་ཆེ་བ་ཉིད་ཀྱིས་[^5K]བརྗོད་ནས་རྟེན་ཅིང་འབྲེལ་བར་འབྱུང་བ་འཆད་པར་བཞེད་དེ། 
དེ་སྟོན་པའི་དེ་བཞིན་གཤེགས་པ་རྟེན་ཅིང་འབྲེལ་བར་འབྱུང་བའི་ངོ་བོ་ཉིད་དང་ཐ་མི་དད་པར་གྱུར་པ་ལ། 
གུས་པ་སྐྱེས་ནས་དེ་ལ་ཕྱག་འཚལ་བ་རྩོམ་མོ། 
།གང་དག་སྐྱེ་དང་འཇིག་པ་དག 
།འདི་ཡི་ཚུལ་གྱིས་རབ་སྤངས་པ། 
།རྟེན་ཅིང་འབྱུང་བ་[^6K]གསུངས་པ་ཡི། 
།ཐུབ་དབང་དེ་ལ་ཕྱག་འཚལ་ལོ། 
།ཞེས་ཕྱག་འཚལ་བ་བརྩམ་མོ། 
།ཅིའི་ཕྱིར་སྟོང་པ་ཉིད་བདུན་ཅུ་པ་དང་། 
རྩོད་པ་བཟློག་པ་ལས་སློབ་དཔོན་གྱིས་བསྟོད་པ་མ་བརྗོད་པ་[^7K]དབུ་མ་འདི་ལས་བརྗོད་ཅེ་ན། 
སྨྲས་པ། 
སྟོང་པ་ཉིད་བདུན་ཅུ་པ་དང་རྩོད་པ་བཟློག་པ་གཉིས་དབུ་མ་ལས་འཕྲོས་པ་སྟེ། 
རང་གི་རྒྱུད་གུད་ན་མེད་པས་ལོགས་ཤིག་ཏུ་བསྟོད་པ་མ་བརྗོད་དེ། 
འདི་ལྟར་རྩོད་པ་བཟློག་པ་ནི། 
།དངོས་པོ་རྣམས་ཀྱི་རང་བཞིན་ནི། 
།རྐྱེན་ལ་སོགས་པ་མེད་པ་སྟེ། 
།རང་གི་དངོས་པོ་ཡོད་མིན་ཏེ[^8K]། 
།གཞན་གྱི་དངོས་པོ་ཡོད་རེ་སྐན། 
།རྩོད་པ་བཟློག་པ་ནི་དེ་ལ་བརྒལ་བ་དང་ལན་བཏབ་པར་གྱུར་པའི་ཕྱིར་དེ་ལས་འཕྲོས་པ་ཡིན་པར་མངོན་ནོ། 
།ཇི་ལྟར་སྒྱུ་མ་རྨི་ལམ་བཞིན། 
།དྲི་ཟའི་གྲོང་ཁྱེར་ཅི་འདྲ་བ། 
།དེ་བཞིན་སྐྱེ་དང་དེ་བཞིན་གནས། 
།དེ་བཞིན་དུ་ནི་འཇིག་པར་བཤད། 
།སྟོང་པ་ཉིད་བདུན་ཅུ་པ་ནི་དེ་ལ་བརྒལ་བ་དང་ལན་བཏབ་པར་གྱུར་པའི་ཕྱིར་དེ་ལས་འཕྲོས་པ་ཡིན་པར་མངོན་ནོ། 
།རིགས་པ་དྲུག་ཅུ་པ་འདི་ནི་དབུ་མ་བཞིན་དུ་འདིར་ཡང་གཙོ་བོར་རྟེན་ཅིང་འབྲེལ་བར་འབྱུང་བ་དཔྱད་པ་ལས་བརྩམས་ཏེ། 
བྱས་པའི་ཕྱིར་དབུ་མ་ལས་འཕྲོས་པ་ལྟ་བུ་ནི་མ་ཡིན་ནོ། 
།དེ་ལ་ངོ་བོ་ཉིད་དང་དབང་ཕྱུག་ལ་སོགས་པར་སྨྲ་བ་ངོ་བོ་ཉིད་དང་དབང་ཕྱུག་དང་རང་བཞིན་དང་སྐྱེས་བུ་དང་དུས་དང་སྲེད་མེད་ཀྱི་བུ་ལ་སོགས་པ་ལས་འགྲོ་བ་རྣམས་ཀྱི་སྐྱེ་བ་དང་འཇིག་པ་ལ་སོགས་པ་ཁས་ལེན་པ་དག་ཐམས་ཅད་བཏང་བས་མྱ་ངན་ལས་འདས་པའི་གྲོང་ཁྱེར་དུ་འགྲོ་འདོད་ཀྱང་བདེན་པ་གཉིས་ཕྱིན་ཅི་[^9K]ལོག་པར་མཐོང་བ་ལས་ཉམས་པས་ཕྱིར་ཕྱོགས་པ་བཞིན་དུ་འཁོར་བ་རྣམ་པར་[^10K]ཆད་པའི་མཚན་ཉིད་མྱ་ངན་ལས་འདས་པའི་གྲོང་ཁྱེར་དུ་ཡུན་རིང་མོར་ཡང་འགྲོ་མི་ནུས་སོ། 
།རྟེན་ཅིང་འབྲེལ་བར་འབྱུང་བ་བསྟན་པ་རྐྱེན་ཉིད་འདི་པ་ཙམ་འདི་ནི་བདེན་པ་གཉིས་ཕྱིན་ཅི་མ་ལོག་པར་མཐོང་བའི་རྒྱུར་གྱུར་པའི་ཕྱིར་འཕགས་པའི་སྐྱེ་བོ་ཐམས་ཅད་གཤེགས་ཤིང་རྗེས་སུ་གཤེགས་པ་དང་པོ་[^11K]ཟླ་མེད་པ། 
འདུས་བྱས་ཐམས་ཅད་ཡོངས་སུ་སྤངས་པ། 
མྱ་ངན་ལས་འདས་པའི་གྲོང་ཁྱེར་དུ་གཅིག་ཏུ་གཞོལ་བར་འགྱུར་བའི་[^12K]ཆེན་པོའོ། 
།དེ་བས་ན་དེ་སྟོན་པས་བསོད་ནམས་དང་ཡེ་ཤེས་ཀྱི་ཚོགས་མ་ལུས་པའི་དབང་ཕྱུག་ཕུན་སུམ་ཚོགས་པ་སྟོན་པ་བླ་ན་མེད་པ་ནི་ཉན་ཐོས་དང་རང་སངས་རྒྱས་ཐུབ་པ་རྣམས་ཀྱི་གཙོ་བོ་ཡིན་པས་ཐུབ་པའི་དབང་པོར་དགའ་བ་མ་ཡིན་ཏེ། 
རྟེན་ཅིང་འབྲེལ་པར་འབྱུང་བ་སྟོན་པར་གྱུར་པ་ཉིད་ཀྱི་ཕྱིར་ཐུབ་པའི་དབང་པོ་ཡིན་པར་རྟོགས་ནས། 
རྟེན་ཅིང་འབྲེལ་འབྱུང་གསུང་བ་ཡི། 
།ཐུབ་དབང་དེ་ལ་ཕྱག་འཚལ་ལོ། 
།ཞེས་བྱ་བ་སྨོས་སོ། 
།རྟེན་ཅིང་འབྲེལ་པར་འབྱུང་བ་ནི་[^13K]དབང་པོ་མ་ཡིན་པ་མི་འབྱུང་ངོ་། 
།རྟེན་\[༣ན\]ཅིང་འབྲེལ་བར་འབྱུང་བ་[^14K]གསུང་པ་ནི་ཐུབ་པའི་དབང་པོར་འགྱུར་བའི་ཕྱིར་རྒྱུའོ། 
།ཐུབ་པའི་དབང་པོར་གྱུར་པ་ཡང་རྟེན་ཅིང་འབྲེལ་བར་འབྱུང་བ་གསུང་བའི་རྒྱུ་སྟེ། 
གཞན་རྟེན་ཅིང་འབྲེལ་བར་འབྱུང་བ་འཆད་ནུས་པ་མེད་པའི་ཕྱིར་རོ། 
།ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱང་ཐུབ་པའི་དབང་པོས་བསྟན་པ་ཉིད་ཀྱི་ཕྱིར་དེ་འཆད་ནུས་སོ། 
།གལ་ཏེ་གཅིག་ལ་གཅིག་ལྟོས་པའི་[^15K]ཕྱིར་གཉི་ག་མི་འགྲུབ་བོ་ཞེ་ན། 
སྨྲས་པ་འདི་ལྟ་སྟེ་གཅིག་ལ་གཅིག་ལྟོས་པ་གཞན་ངོ་བོ་ཉིད་ཀྱིས་མི་སྐྱེ་མི་འགག་ཅེས་བྱ་བ་གང་ཡིན་པ་དེ་རྟེན་ཅིང་འབྲེལ་བར་འབྱུང་བ་སྟེ། 
དེ་ཉིད་སྟོང་པ་ཉིད་དུ་སྨྲ་བ་རྣམས་འདོད་དོ། 
།རྟེན་ཅིང་འབྲེལ་བར་འབྱུང་བ་གསུང་བ་འབའ་ཞིག་གི་ཕྱིར་དེ་ཐུབ་པའི་དབང་པོར་གྱུར་པ་མ་ཡིན་གྱི། 
དངོས་པོ་རྣམས་གཅིག་ལ་གཅིག་ལྟོས་པའི་གྲུབ་པའི་ཚུལ་གསུང་བ་ན་དངོས་པོ་རྣམས་ཀྱི་སྐྱེ་བ་དང་འཇིག་པ་བཀག་པའི་ཕྱིར་རོ། 
།གང་གིས་ཞེས་བྱ་བ་ནི་རྒྱུ་སྟེ། 
དེས་ཀྱང་གཉིས་སུ་མེད་པ་སྟོན་པའི་ཕྱིར་སྟོན་པ་བླ་ན་མེད་པ་ཐུབ་པའི་དབང་པོ་མཐོང་ནས། 
ཐུབ་དབང་དེ་ལ་ཕྱག་འཚལ་ལོ། 
།ཞེས་བྱ་བ་སྨོས་སོ། 
།ཡང་ན་ཐུབ་པའི་དབང་པོ་གང་གིས་རྟེན་ཅིང་འབྲེལ་བར་འབྱུང་བ་གསུང་བ་ན། 
རྟེན་ཅིང་འབྲེལ་པར་འབྱུང་བའི་ཚུལ་འདི་ཉིད་དོ། 
།རིམ་པ་འདིས་དངོས་པོ་རྣམས་ཀྱི་[^16K]སྐྱེ་བ་དང་འཇིག་པ་བཀག་པས་ཐུབ་དབང་དེ་ལ་ཕྱག་འཚལ་ལོ། 
།ཡང་ན་གང་གིས་ཞེས་བྱ་བ་ནི་རྒྱུ་ཁོ་ན་སྟེ[^17K]། 
གང་གི་ཕྱིར་ཐུབ་པའི་དབང་པོ་དེས་དངོས་པོ་རྣམས་ཀྱི་རྟེན་ཅིང་འབྲེལ་བར་འབྱུང་བ་སྟོན་པ་ན་[^18K]རང་བཞིན་གྱིས་དངོས་པོ་རྣམས་ཀྱི་སྐྱེ་བ་དང་འཇིག་པ་བཀག་པས་ཐུབ་དབང་དེ་ལ་ཕྱག་འཚལ་ལོ། 
།འཇིག་རྟེན་རྣམས་ལ་ཤིན་ཏུ་ཕན་འདོགས་པའི་ཕྱིར་ཞེས་བྱ་བའི་ཐ་ཚིག་གོ། 
།ཡང་ན་འོག་ནས་འབྱུང་བ་ཐུབ་པའི་དབང་པོའི་གསུང་རབ་ལ་[^19K]བརྟེན་ཏེ། 
རང་གི་སེམས་ལ་བཀོད་པ་གྲུབ་པར་མཐོང་ནས། 
གང་དག་[^20K]སྐྱེ་དང་འཇིག་པ་དང[^21K]། 
།འདི་ཡི་ཚུལ་གྱིས་རབ་སྤངས་པ། 
།ཞེས་བྱ་བ་སྨོས་ཏེ། 
རྟེན་ཅིང་འབྲེལ་བར་འབྱུང་བ་ཡི[^22K]། 
།དེའི་ཕྱིར་ཐུབ་དབང་དེ་ལ་ཕྱག་འཚལ་ལོ། 
།ཞེས་བྱའོ། 
།འདིར་\[༣བ\]སྨྲས་པ། 
ཁྱོད་ཀྱི་ཚིག་གི་ལུགས་འདི་ནི་སྔོན་མ་བྱུང་བ་སྟེ། 
རྟེན་ཅིང་འབྲེལ་བར་འབྱུང་བ་སྨྲ་བ་ནི་སྐྱེ་བ་དང་འགག་པ་མེད་པར་སྟོན་པ་མི་རུང་[^23K]སྟེ། 
ཁྱོད་ཀྱི་བུ་སྐྱེས་སོ་ཞེས་སྨྲ་ན་ཁྱོད་ཀྱི་བུ་མ་སྐྱེས་སོ་ཞེས་སྨྲས་པ་མ་ཡིན་པར་འགྱུར་བ་དེ་བཞིན་དུ་འདི་ཡང་མི་རིགས་སོ། 
།བཤད་པ་གལ་ཏེ་མ་རིག་པའི་རབ་རིབ་ཀྱིས་བློ་གྲོས་ཀྱི་མིག་ཉམས་པ་དང་སྦྱར་ཏེ། 
རྟེན་ཅིང་འབྲེལ་བར་འབྱུང་བའི་སྒྲ་ལ་རང་བཞིན་གྱིས་མི་སྐྱེ་བ་དང་མི་འགག་པའི་ཚིག་ཏུ་མི་འགྱུར་བར་བརྟག་ན་ནི་ཉེས་པ་ཅི་ཡང་མེད་ཀྱི་རྟོགས་ཤིགབྱིས་པ་ངོ་བོ་ཉིད་དུ་མངོན་པར་ཞེན་པ་རྣམས་ནི་གཟུགས་བརྙན་ལ་བྱིས་པ་ལྟ་བུར་དངོས་པོ་རྣམས་ཀྱི་རང་བཞིན་མེད་པ་ཉིད་ཡོད་བཞིན་དུ་ཡང་རྟོགས་པར་མི་ནུས་ཀྱི། 
མཁས་པ་རྣམས་ནི་གཟུགས་བརྙན་ལ་མཁས་པ་ལྟ་བུར་དངོས་པོ་རྣམས་ཀྱི་[^24K]ངོ་བོ་ཉིད་མེད་པར་གསལ་བར་ཁོང་དུ་ཆུད་པར་ནུས་སོ་ཞེས་བསྟན་པའི་ཕྱིར། 
གང་བློ་ཡོད་དང་མེད་པ་ལས། 
།རྣམ་པར་འདས་ཤིང་མི་གནས་པ། 
།དེ་དག་ཟབ་མོ་དམིགས་མེད་པའི། 
།རྐྱེན་གྱི་དོན་ལ་རྣམ་པར་བསྒོམ། 
།ཞེས་བྱ་བ་སྨོས་སོ། 
།གང་དག་འདས་པའི་སྲིད་པ་ན་སྟོང་པ་ཉིད་ལ་གོམས་པ་དེ་དག་རྟེན་ཅིང་འབྲེལ་བར་འབྱུང་བ་རྟོགས་ཤིང་སྟོང་པ་ཉིད་མཐོང་བའི་ས་བོན་ཡོད་པའི་ཕྱིར་མཐུ་ཆེ་བ་ཡིན་ཏེ། 
ད་ལྟར་གྱི་དུས་ན་སྐྱེས་པའི་གོམས་པ་མཚར་པོ་ཆེ་མེད་ཀྱང་སྐྱེ་བོ་བྱིས་པའི་བློའི་སྤྱོད་ཡུལ་མ་ཡིན་པ་ཡོད་པ་དང་མེད་པའི་མཐར་རྟོག་པས་རྙོག་པའི་དྲི་མས་མ་སྦགས་པ་རྟེན་[^25K]ཅིང་འབྲེལ་བར་འབྱུང་བ་ཟབ་མོ་འཕགས་པ་ཤཱ་རིའི་བུ་ལ་སོགས་པས་ཁོང་དུ་ཆུད་པར་དམིགས་ཏེ། 
ཇི་ལྟར་འཇིག་རྟེན་ལས་དང་ཉོན་མོངས་རྒྱུར་བྱས་བྱེད་རྒྱུ་ལྡན་འབྱུང་བ། 
།ལས་དང་ཉོན་མོངས་པ་དག་ལྡོག་རྒྱུ་དེ་ཡང་འདྲེན་པས་རབ་ཏུ་གསུངས། 
།གང་ན་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་མི་གནས་པ། 
།ཐར་པ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་[^26K]མཁྱེན་དེ་གསུངས། 
།ཚིགས་སུ་བཅད་པ་དེ་འཕགས་པ་ཤཱ་རིའི་བུས་ཐོས་པ་ཙམ་གྱིས་དེ་ཁོ་ན་རྟོགས་ཤིང་འབྱུང་སྟེ། 
དེ་བས་ན་དེ་ལྟར་[^27K]སྔོན་གོམས་པའི་མཐུ་ཉིད་ཀྱིས་དེ་དག་གི་བློ་ཡོད་པ་དང་མེད་པར་མཐོང་བ་ལས་འདས་སོ། 
།\[༤ན\]མཐའ་གཉིས་དེ་ལས་ལྷག་པའི་དབུས་མེད་པའི་ཕྱིར་དེ་ལ་ཡང་གནས་པ་མེད་པས་མི་གནས་སོ། 
།སྐྱེ་བོ་བྱིས་པ་རྣམས་ལ་འཇིགས་པར་བྱེད་པ་དང་། 
དེ་དག་འཇུག་མི་ནུས་པའི་ཕྱིར་ཟབ་པའོ། 
།རང་བཞིན་གྱིས་མི་སྐྱེ་བས་ཡོད་པ་དང་མེད་པའི་མཐའ་དང་དབུས་ཡོངས་སུ་བརྟག་པའི་ཡུལ་དུ་དམིགས་པར་མི་ནུས་པའི་ཕྱིར་དམིགས་སུ་མེད་དོ། 
།འཕགས་པ་དེ་དག་ཀྱང་རྐྱེན་གྱི་དོན་ལ་རྣམ་པར་སྒོམ་ཞེས་བྱ་བ་ནི་ཡེ་ཤེས་[^28K]མངོན་སུམ་དུ་བྱེད་ཅེས་བྱ་བའི་ཐ་ཚིག་གོ། 
།འཕགས་པ་མ་ཡིན་པ་ཤིན་ཏུ་ཕྱིན་ཅི་ལོག་པ་དག་གིས་ནི་རྟེན་ཅིང་འབྲེལ་བར་འབྱུང་བའི་དོན་དེ་ལྟར་རྟོགས་པར་མི་ནུས་ཏེ། 
རྟེན་ཅིང་འབྲེལ་བར་འབྱུང་བའི་སྒྲ་ཉིད་ཀྱིས་རང་བཞིན་གྱིས་སྐྱེ་བར་མངོན་པར་ཞེན་པས་སྟོང་པ་ཉིད་དུ་སྨྲ་བ་ལ་ཕྱིར་རྒོལ་བ་དང་དེ་བསྟན་པའི་རིགས་པ་བཙལ་བ་ལ་བརྩོན་པའི་ཕྱིར་འདིར་སྨྲས་པ། 
འཐད་པ་གང་གིས་རྟེན་ཅིང་འབྲེལ་བར་འབྱུང་བ་དམིགས་ཤིང་ཡོད་པ་ཡང་མེད་པར་བརྟག་ནུས་པ་[^29K]གང་གི་ཕྱིར་འཕགས་པ་དག་ཡོད་པ་དང་མེད་པར་རྟོགས་པ་ལས་འདས་པའི་བློས་རྟེན་ཅིང་འབྲེལ་བར་འབྱུང་བ་ཟབ་མོ་ལ་རྣམ་པར་སྒོམ་པ་ཇི་ཙམ་དུ་དངོས་པོ་དམིགས་སུ་ཡོད་པ་དག་མེད་པར་མི་རུང་ངོ་། 
།གལ་ཏེ་མེད་དུ་ཟིན་ན་དེའི་ཚེ་བོང་བུའི་རྭ་བཞིན་དུ་དེ་ཡང་དམིགས་པར་མི་འགྱུར་རོ། 
།འཇིག་རྟེན་ཕ་རོལ་ནས་འདིར་འོངས་པ་[^30K]དང་། 
འཇིག་རྟེན་འདི་ནས་འཇིག་རྟེན་ཕ་རོལ་དུ་འགྲོ་བར་བསྟན་པ་ལས་དང་འབྲས་བུ་འབྲེལ་བར་འབྱུང་སྟེ་འཁོར་བའི་རྒྱུད་[^31K]མི་འཆད་པར་བསྟན་པའི་[^32K]ཕྱིར་རྟེན་ཅིང་འབྲེལ་བར་འབྱུང་བ་ཡན་ལག་བཅུ་གཉིས་ཚེ་རབས་གསུམ་དུ་བཤད་པ་ཡང་མི་རུང་བར་འགྱུར་རོ། 
།ཆོས་མངོན་པ་ལས་ཕུང་པོ་དང་སྐྱེ་མཆེད་དང་། 
ཁམས་རྣམས་ཀྱི་རང་དང་སྤྱིའི་མཚན་ཉིད་བཤད་པ་ཡང་མི་རུང་བར་འགྱུར་རོ། 
།དེ་དག་ཐམས་ཅད་ཇི་ལྟར་བཤད་པ་བཞིན་དུ་འདུག་སྟེ་ཡོད་ན་རུང་བས་དེའི་ཕྱིར་རྟེན་ཅིང་འབྲེལ་བར་འབྱུང་བ་འདི་ཡོད་པའོ། 
།བཤད་པ། 
གལ་ཏེ་ཁྱོད་པ། 
གལ་ཏེ་ཁྱོད་ཀྱིས[^33K]། 
ཉེས་པ་ཐམས་ཅད་འབྱུང་བའི་གནས། 
།མེད་པ་རྣམ་པར་བཟློག་ཟིན་གྱིས། 
།དེ་དག་དགག་པར་སྒྲུབ་པའི་ཁོ་བོའི་ཉོན་\[༤བ\]མོངས་པ་ཡང་ཁྱོད་ཀྱིས་[^34K]བཀག་པས་ན་ཁྱོད་ཀྱིས་[^35K]བྱས་ཏེ་བསྟངས་སོ[^36K]། 
།ཡང་བདག་གིས[^37K]། 
རིགས་པ་གང་གིས་ཡོད་པ་ཡང་། 
།བཟློག་པར་བྱ་བ་མཉན་པར་གྱིས། 
།རྟེན་ཅིང་འབྲེལ་བར་འབྱུང་བའི་སྐབས་ཡིན་པར་[^38K]རྟེན་ཅིང་འབྲེལ་པར་འབྱུང་བ་ཡིན་པར་ཤེས་པར་བྱའོ། 
།ཡང་ན་ཡང་ན་མེད་པ་[^39K]ཅན་ལས་དང་འབྲས་བུར་འབྲེལ་པ་ལ་སྐུར་པ་འདེབས་པས་མེད་པར་ལྟ་བ་ཁས་བླངས་པ་གང་ཡིན་པ་དེ་འཇིག་རྟེན་པ་དང་འཇིག་རྟེན་ལས་འདས་པའི་དགེ་བའི་རྩ་བ་མ་ལུས་པ་སུན་འབྱིན་པར་གྱུར་པས་ཉེས་པ་ཐམས་ཅད་འབྱུང་བའི་རྒྱུར་གྱུར་པ་དང་། 
མི་དགེ་བའི་ཆོས་ཐམས་ཅད་སྩོགས་པའི་རྒྱུར་གྱུར་པའི་ཕྱིར་ཉེས་པ་ཐམས་ཅད་ཀྱི་འབྱུང་གནས་ཏེ། 
རྟེན་ཅིང་འབྲེལ་བར་འབྱུང་བ་ཚེ་རབས་གསུམ་པ་དང་། 
སེམས་ཅན་ཐམས་ཅད་ཀྱི་སྤྱིའི་ལས་ཀྱིས་བསྐྱེད་པ་[^40K]སྣོད་ཀྱི་འཇིག་རྟེན་སྣ་ཚོགས་རྣམ་པར་གཞོག་པ་ན། 
དེའི་[^41K]ཆོས་མངོན་པ་ལས་རྣམ་པར་བཟློག་གོ། 
།དེ་བས་ན་དེ་ལྟར་ཕ་རོལ་དག་ལ་གསལ་བའི་ཕྱིར་དེ་ཡང་རིགས་པ་[^42K]མི་བཤད་དོ། 
།ཡོད་པ་བཟློག་པ་ནི་དགེ་སློང་དག་འདི་ལྟ་སྟེ། 
མི་སླུ་བའི་[^43K]ཆོས་ཅན་མྱ་ངན་ལས་འདས་པ་འདི་ནི་བདེན་པའི་མཆོག་གཅིག་པུའོ། 
།འདུ་བྱེད་ཐམས་ཅད་སྣོད་ཀྱི་འཇིག་རྟེན་མི་[^44K]བརྫུན་པ་བསླུ་བའི་ཆོས་ཅན་ནོ། 
།ཀྱེ་མ་འདུ་བྱེད་རྣམས་མི་རྟག 
།ཅེས་བྱ་བ་ལ་སོགས་པ་བཤད་པ་ན། 
བཅོམ་ལྡན་འདས་ཀྱིས་གསུངས་སོ། 
།དེ་ལྟ་མོད་ཀྱི་དེ་ཕྱིར་ཞིང་བཏུད་དེ་གཞུང་གཅིག་ཏུ་མ་གསུངས་ལ། 
བྱིས་པ་དག་ཡུན་རིང་པོ་ནས་ཡོད་པར་ལྟ་བ་ལ་གོམས་པས་དེའི་ཕྱིར་ཐུབ་པའི་དབང་པོའི་གསུང་རབ་དེ་དང་དེ་དག་ལས་བཤད་པའི་གསུང་རབ་ལས་བཏུས་ཏེ། 
རབ་ཏུ་བྱེད་པ་འདིར་བསྡུས་པ་ཉིད་ཀྱིས། 
།རིགས་པ་[^45K]གང་གིས་ཡོད་པ་ཡང་། 
།བཟློག་པར་བྱ་བ་མཉན་པར་གྱིས། 
།རིགས་པ་[^46K]དེ་དག་གང་ཞེ་ན། 
དེ་བསྟན་པའི་ཕྱིར། 
ཇི་ལྟར་བྱིས་པས་རྣམ་བརྟགས་བཞིན། 
།དངོས་པོ་དེ་སྟེ་བདེན་གྱུར་ན། 
།དེ་དག་དངོས་མེད་རྣམ་ཐར་དུ། 
།གང་ཕྱིར་མི་འདོད་རྒྱུ་དེ་ཅི། 
།ཞེས་བྱ་བ་སྨོས་སོ། 
།བཅོམ་ལྡན་འདས་ཀྱི་དེ་དོན་སོ་སོ་ཡང་དག་པར་རིག་པ་དང་། 
ཆོས་སོ་སོ་ཡང་\[༥ན\]དག་པར་རིག་པ་ལས་མཆོག་ཏུ་དགའ་བ་སྐྱེའོ། 
།རབ་ཏུ་དགའ་བ་ལས་བདེ་བ་སྐྱེའོ། 
།ཡིད་བདེ་བ་ལས་ལུས་ཤིན་ཏུ་སྦྱངས་པར་འགྱུར་རོ། 
།ལུས་ཤིན་ཏུ་སྦྱངས་པ་ལས་བདེ་བ་མྱོང་བར་འགྱུར་རོ། 
།བདེ་བ་ལས་སེམས་རྩེ་གཅིག་ཏུ་འགྱུར་རོ། 
།སེམས་རྩེ་གཅིག་པ་ལས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པར་འགྱུར་རོ། 
།ཡང་དག་པ་ཇི་ལྟ་བ་བཞིན་དུ་རབ་ཏུ་མཐོང་བར་འགྱུར་རོ། 
།ཡང་དག་པ་ཇི་ལྟ་བ་བཞིན་རབ་ཏུ་ཤེས། 
ཡང་དག་པ་ཇི་ལྟ་བ་བཞིན་རབ་ཏུ་མཐོང་ན་ཡིད་འབྱུང་བར་འགྱུར་རོ། 
།ཡིད་བྱུང་ན་མི་ཆགས་པར་འགྱུར་རོ། 
།མ་ཆགས་ན་རྣམ་པར་གྲོལ་བར་འགྱུར་ཏེ། 
དེ་ལྟར་ན་ཡང་དག་པར་ཇི་ལྟ་བ་[^47K]བཞིན་དུ་རབ་ཏུ་མཐོང་ནས་སེམས་རྣམ་པར་གྲོལ་བར་རྣམ་པར་གཞག་[^48K]གོ། 
།གལ་ཏེ་དོན་དམ་པ་མ་རྟོགས་པ་དག་གིས་སྔོན་པོ་ལ་སོགས་པའི་དོན་དེ་དག་ཡོངས་སུ་གཅོད་པའི་རང་གི་ངོ་བོ་གང་ཡིན་པ་དེ་ཉིད་ཀྱིས་ཕྱིན་ཅི་མ་ལོག་པར་གྱུར་ན་ནི་དེའི་ཚེ་དེ་ཇི་ལྟར་སྣང་བའི་དངོས་པོའི་ངོ་བོ་ཉིད་ཀྱི་དེ་ཁོ་ན་མཐོང་བའི་ཕྱིར་དགྲ་བཅོམ་པ་དག་བཞིན་དུ་དེ་དག་དངོས་པོ་མེད་པའི་[^49K]མི་སྐྱེ་བས་ལེན་པ་མེད་པའི་ཡོངས་སུ་མྱ་ངན་ལས་འདས་པས་ཐར་བར་འགྱུར་ཏེ། 
ཇི་ལྟར་གང་ན་ལུས་ཀྱང་ཞིག་པ་དང་། 
འདུ་ཤེས་འགགས་ཤིང་ཚོར་བྲལ་བ། 
།འདུ་བྱེད་སྦྱོར་བ་ཀུན་སུན་འབྱིན། 
།རྣམ་པར་ཤེས་པ་ནུབ་གྱུར་པ། 
།ཞེས་གསུངས་པ་དང་། 
དེ་བཞིན་དུ། 
མ་ཞུམ་པ་ཡི་ལུས་ཀྱིས་ནི། 
།ཚོར་བ་དང་དུ་ལེན་པ་ན། 
།དེ་ཡི་སེམས་ཀྱི་རྣམ་པར་ཐར། 
།མྱ་ངན་འདས་པ་མར་མེ་བཞིན། 
།ཞེས་འབྱུང་བ་ལྟ་བུའོ། 
།དེ་ལྟར་བྱིས་པ་རྣམས་ཀྱང་ཡང་དག་པ་མཐོང་བའི་ཕྱིར་དགྲ་བཅོམ་པ་བཞིན་དུ་དེ་དག་ཐམས་ཅད་བཏང་བས་མྱ་ངན་ལས་འདས་པར་འདོད་པར་གྱིས་ཤིགའོན་ཏེ་དེ་དག་དགྲ་བཅོམ་པ་བཞིན་དུ་ཐམས་ཅད་མེད་པས་རྣམ་པར་གྲོལ་བར་མི་འདོད་ན། 
བྱིས་པ་མ་རིག་པ་[^50K]ཕྱིན་ཅི་ལོག་པ་དག་གང་ལ་ཇི་ལྟར་རྟོག་པ་དེ་བཞིན་དུ་ངེས་པར་མི་འགྱུར་ཏེ། 
དེ་བས་ན་དེ་དག་གི་ཡོད་པར་ལྟ་བ་ནི་དེ་ཁོ་ན་མཐོང་བར་མི་འགྱུར་རོ། 
།དེའི་ཕྱིར་བཅོམ་ལྡན་འདས་ཀྱིས། 
མིག་དང་རྣ་བ་སྣ་ཡང་ཚད་མ་མིན[^51K]། 
།ལྕེ་དང་ལུས་དང་སེམས་\[༥བ\]ཀྱང་ཚད་མ་མིན[^52K]། 
།གལ་ཏེ་དབང་པོ་འདི་དག་ཚད་ཡིན་ན། 
།འཕགས་པའི་ལམ་གྱིས་སུ་ལ་ཅི་ཞིག་བྱ། 
།འདི་ལྟར་དབང་པོ་འདི་དག་ཚད་མིན་ཏེ། 
།ངོ་བོ་ཉིད་ཀྱི་བེམས་པོ་[^53K]ལུང་མ་བསྟན། 
།དེ་ཕྱིར་མྱ་ངན་འདས་པའི་ལམ་འདོད་གང་། 
།དེས་ནི་འཕགས་པའི་ལམ་གྱི་[^54K]བྱ་བ་བྱོས། 
།ཞེས་གསུངས་སོ། 
།དེ་སྐད་དུ་འདི་དག་འདུ་བྱེད་ལོག་པས་[^55K]བརྟགས་པ་སྟེ། 
།ཡང་དག་མིན་ལ་ཡང་དག་ཡོད་ལ་མེད། 
།མ་བྱུང་བ་དང་མ་སྐྱེས་ཆོས་རྣམས་ལ། 
།ཡང་དག་ཉིད་དང་འབྱུང་བ་ལོག་པར་བརྟགས། 
།ཤེའོ། 
།དེ་དག་ཇི་ལྟར་ཡང་དག་པར་མཐོང་བ་མ་ཡིན་ཞེ་ན། 
ཡང་དེ་ཉིད་ལས། 
གང་ཚེ་འདུས་བྱས་འདུས་མ་བྱས། 
།ཡང་དག་ཡང་དག་མ་ཡིན་དང་། 
།རབ་འབྲིང་ཐ་མའི་ཆོས་རྣམས་ལ། 
།རྣམ་པ་ཀུན་ཏུ་སྤྱོད་པ་མེད། 
།བརྟན་པ་བུད་མེད་ཅེས་མི་སྤྱོད། 
།སྐྱེས་པ་ཞེས་ཀྱང་མི་རྟོག་སྟེ། 
།ཆོས་སོ་ཅོག་ནི་མ་སྐྱེས་ཕྱིར། 
།བཙལ་བར་བྱས་ཀྱང་མ་མཐོང་ངོ་། 
།ཆོས་འདི་ཐམས་ཅད་མེད་པ་སྟེ། 
།སྐྱེ་བ་མེད་ཅིང་འབྱུང་བའང་མེད། 
།རྟག་ཏུ་སྟོང་པ་བྱེད་མེད་གནས། 
།འདི་ནི་མཁས་པའི་སྤྱོད་ཡུལ་ཡིན། 
།ཞེས་གསུངས་སོ། 
།དེ་ལྟར་མཐོང་བ་ནི་[^56K]ཁོ་ན་མཐོང་བ་སྟེ། 
།དེ་ཡང་བྱིས་པ་རྣམས་ལ་མེད་དོ། 
།དེའི་ཕྱིར་དེ་ཁོ་ན་མཐོང་བ་མ་ཡིན་པས་དེ་དག་རྣམ་པར་ཐར་པར་[^57K]མི་གཞག་གོ། 
།གང་གི་ཕྱིར་དེ་ལྟར་མེད་པར་ལྟ་བ་དེ་ཉེས་པ་ཐམས་ཅད་ཀྱི་འབྱུང་གནས་[^58K]ཏེ། 
ངན་པར་འགྲོ་བའི་འབྲས་བུ་དང་མི་བདེ་བ་མྱོང་བའི་འབྲས་བུ་ཡང་ཡིན་པ་ལྟར། 
ཡོད་པར་ལྟ་བ་ཡང་སྐྱེ་བོ་བྱིས་པ་རྣམས་དང་འདྲིས་པ་བདེ་འགྲོའི་འབྲས་བུ་དང་། 
ཚེ་རབས་ཐམས་ཅད་བདེ་བ་མྱོང་བའི་འབྲས་བུ་སྟེ། 
།དེ་ལྟ་བས་ན་ལྟ་བ་གཉིས་འཁོར་བའི་འབྲས་བུ་ཡིན་པས་རིགས་པ་དང་འགལ་ལོ། 
།ཡོད་པས་རྣམ་པར་མི་གྲོལ་ཏེ། 
།མེད་པས་སྲིད་པ་འདི་ལས་མིན། 
།གང་གི་ཕྱིར་མི་གཙང་བས་མི་གཙང་བ་བཀྲུ་བར་མི་འགྱུར་བ་དེའི་ཕྱིར་འཁོར་བའི་མི་གཙང་བ་འབྱུང་བར་འགྱུར་བའི་རྒྱུ་ལྟ་བ་འདི་གཉིས་ཀྱིས་སྲིད་པ་ལས་འདའ་བའི་མཚན་ཉིད་རྣམ་པར་གྲོལ་བར་ཐོབ་པར་མི་ནུས་སོ། 
།གལ་ཏེ་དེ་ལྟར་ཡོད་པ་དང་མེད་པར་ལྟ་བ་ནི་ཕུང་པོ་ཁམས་དང་སྐྱེ་མཆེད་ལས་རྣམ་པར་གྲོལ་བར་མི་འགྱུར་ན།\[༦ན\]རྣལ་འབྱོར་པ་དག་[^59K]ལྟ་བ་གང་གིས་རྣམ་པར་གྲོལ་བར་འགྱུར་ཞེ་ན། 
དངོས་དང་དངོས་མེད་ཡོངས་ཤེས་པས། 
།བདག་ཉིད་ཆེན་པོ་རྣམ་པར་གྲོལ། 
།ཞེས་བྱ་བ་སྨོས་པ་ཡིན་ཏེ། 
དངོས་པོ་ལ་མ་བརྟེན་པར་དངོས་པོ་མེད་པར་མི་འགྲུབ[^60K]དངོས་པོ་དང་དངོས་པོ་མེད་པར་[^61K]གཉིས་ཀ་རང་གི་ངོ་བོར་གྲུབ་པ་མེད་པར་གནས་སོ། 
།དེ་གཉིས་དངོས་པོ་མེད་པར་ཡོངས་སུ་ཤེས་པ་དངོས་པོ་དང་[^62K]དངོས་པོ་མེད་པའི་རང་གི་ངོ་བོ་ལ་སོགས་ཡོངས་སུ་མི་རྟོག་པའི་[^63K]རང་བཞིན་གང་ཡིན་པ་དེ་ནི་དེ་ལྟར་དངོས་པོ་དང་དངོས་པོ་མེད་པ་ཕྱིན་ཅི་མ་ལོག་པར་ཡོངས་སུ་ཤེས་པ་སྟེ། 
དེ་ལྟར་ཡོངས་སུ་ཤེས་པ་དེས་བདག་ཉིད་ཆེན་པོ་རྣམས་ཀྱིས་[^64K]རྣམ་པར་གཞག་གོ། 
།དེའི་ཕྱིར་དེ་དག་སྐྱེ་བོ་བྱིས་པ་རྣམས་ལས་ཤིན་ཏུ་འདས་པ་དམིགས་པ་མེད་པའི་ཡེ་ཤེས་ལ་གནས་པས་དེ་དག་ཉིད་ཆེ་བའི་ཕྱིར་བདག་ཉིད་ཆེན་པོ་ཞེས་བྱ་སྟེ། 
འཕགས་པ་ཞེས་བརྗོད་དོ། 
།དངོས་པོ་དང་དངོས་པོ་མེད་པའི་མཚན་མ་ལ་རྟོག་པ་ལས་བྱུང་བའི་འདོད་ཆགས་ལ་སོགས་པ་ནི་[^65K]ཁམས་གསུམ་ལས་མི་འདའ་བའི་རྒྱུར་གྱུར་པས་བྱིས་པ་རྣམས་ནི་འཆིང་བ་སྟེ། 
དེས་བྱིས་པ་དག་འཇུག་པ་ལ་རང་དབང་མེད་པར་བྱས་ནས་འགྲོ་བ་ལྔར་འཁོར་བ་ན་འཁོར་རོ། 
།དངོས་པོ་དང་དངོས་པོ་མེད་པ་མི་དམིགས་པ་ནི་དེའི་མཚན་མ་རྟོག་པ་[^66K]མེད་པའི་ཕྱིར་[^67K]མི་སྐྱེ་བས་ངེས་པར་འདོད་ཆགས་ལ་སོགས་པའི་རྒྱུན་ཆད་དོ། 
།དེ་དག་རྒྱུན་ཆད་པས་རྣམ་པར་གྲོལ་བར་འགྱུར་བས་ན[^68K]། 
འདི་ཉིད་རྣམ་པར་གྲོལ་བའི་ཐབས་སུ་རིགས[^69K]། 
།འདིར་སྨྲས་པ། 
དངོས་པོ་དང་དངོས་པོ་མེད་པ་དག་ནི་ཡོད་དོ། 
།གལ་ཏེ་དེ་དག་མེད་དུ་ཟིན་ན་དེའི་ཚེ་ཁྱོད་ཀྱི་འཁོར་བ་དང་མྱ་ངན་ལས་འདས་པ་ཡང་མེད་པར་འགྱུར་རོ། 
།འཁོར་བ་ནི་ཉེ་བར་ལེན་པའི་ཕུང་པོ་ལྔའི་རང་གི་ངོ་བོ་ཡིན་པས་དངོས་པོའི་ངོ་བོ་སྟེ། 
ཉེ་བར་ལེན་པའི་ཕུང་པོ་ལྔ་པོ་དེ་དག་ཉིད་ལས་[^70K]ཉོན་མོངས་པས་འཕངས་ནས། 
འགྲོ་བ་རྣམས་སུ་འགྲོ་བ་ནས་འགྲོ་བ་གཞན་དུ་འགྲོ་བའི་ཕྱིར། 
འཁོར་བ་ཞེས་བྱ་བས་ན་དེ་ཡང་ཡོད་དོ། 
།དེ་ཡོད་པས་ན་དངོས་པོ་ཡོད་པ་ཉིད་དོ། 
།མྱ་ངན་ལས་འདས་པ་ཐར་པ་ནི་འཁོར་བ་ཟད་པའི་རང་བཞིན་ཏེ། 
སྡུག་བསྔལ་ཕྱིས་[^71K]མི་སྐྱེ་བས་དེའི་[^72K]དངོས་པོ་མེད་པའོ། 
།དེ་བས་ན་འཁོར་བ་མེད་པའི་དངོས་པོ་མྱ་ངན་ལས་འདས་པ་ཡང་སྲིད་དེ་ཡོད་དོ། 
།བཤད་པ་གལ་ཏེ་འཁོར་བ་དང་མྱ་ངན་ལས་འདས་པ་དེ་གཉིས་ཡོད་ན་ནི་དངོས་པོ་དང་དངོས་པོ་མེད་པ་གཉིས་ཀྱང་ཡོད་པར་འགྱུར་བ་ཞིག་ན། 
དེ་གཉིས་ནི་མེད་དོ། 
།འོ་ན་དེ་གཉིས་ཡོད་ཅེས་[^73K]བཅོམ་ལྡན་འདས་ཀྱིས་མ་གསུངས་སམ། 
འདི་ལྟར་འཁོར་བ་ཡོངས་སུ་ཟད་པར་བྱ་བ་དང་། 
མྱ་ངན་ལས་འདས་པ་ཐོབ་པར་བྱ་བའི་ཕྱིར་ཡང་ཆོས་བསྟན་ཏོ། 
།གལ་ཏེ་དེ་དག་མེད་ན་དེའི་ཚེ་སངས་རྒྱས་བཅོམ་ལྡན་འདས་རྣམས་ཀྱི་ཆོས་བསྟན་པ་ཡང་དོན་མེད་པར་འགྱུར་བ་ཞིག་ན་དོན་མེད་པ་ནི་མ་ཡིན་ནོ། 
།དེ་བས་ན་འཁོར་བ་དང་མྱ་ངན་ལས་འདས་པ་ཡོད་པས་དངོས་པོ་དང་དངོས་པོ་མེད་པ་གཉིས་ཀྱང་གྲུབ་བོ། 
།བཤད་པ་འཁོར་བ་དང་མྱ་ངན་ལས་འདས་པ་གཉིས་སུ་[^74K]བཤད། 
སྨྲས་པ་འཕགས་པ་རྣམས་ལའོ། 
།གལ་ཏེ་འཕགས་པ་རྣམས་ལ་ནི། 
གལ་ཏེ་འཕགས་པར་གྱུར་ཟིན་པ་རྣམས་ལ་དེ་བཤད་པར་སེམས་ན་ནི་དེ་དག་དེ་[^75K]བཤད་པ་གང་གིས་འཕགས་པ་རྣམས་སུ་འགྱུར། 
དེ་ལྟར་ན་འོ་ན་ནི་འཕགས་པར་འགྱུར་བའི་ཕྱིར་དེ་བསྟན་ཏོ། 
།གལ་ཏེ་དེ་ལྟ་ན་[^76K]དེ་ཐོས་པ་དང་སེམས་པ་ལ་སོགས་པའི་རིམ་གྱིས་འཕགས་པར་འགྱུར་བས་འདི་ནི་འཕགས་པ་མ་ཡིན་པ་རྣམས་ཀྱི་ཆེད་དུ་གྱུར་ཏོ། 
།འཕགས་པ་མ་ཡིན་པ་དེ་དག་ནི་ཐོག་མ་མེད་པ་ཅན་གྱི་འཁོར་བ་ན་དངོས་པོར་ལྟ་བ་ལ་གོམས་པས་དེའི་གཉེན་པོར་འཁོར་བ་ལྡོག་པའི་མཚན་ཉིད་ཆོས་ཤིན་ཏུ་བཟང་པོ་མྱ་ངན་ལས་འདས་པ་མ་བསྟན་ན། 
དངོས་པོར་ཆགས་པ་ལས་བཟློག་པར་མི་ནུས་སོ། 
།འཇིག་རྟེན་ནི་བདེ་བ་རྒྱ་ཆེན་པོ་དང་ལྡན་པར་འདོད་པས་དེ་ལ་དེ་ཉེ་བར་བསྟན་ན་བདེ་བ་ལས་ཀྱང་བཟློག་པར་ནུས་ན། 
རབ་ཏུ་སྡུག་བསྔལ་ལ་སོགས་པ་ལྟ་[^77K]སྨོས་ཀྱང་ཅི་དགོས་ཏེ། 
དེ་བས་ན་མྱ་ངན་ལས་འདས་པ་དེ་བསྟན་ཏེ། 
དེ་སྐྱེ་བོ་བྱིས་པ་རྣམས་ཀྱི་ཆེད་དུ་གྱུར་པ་ཉིད་ཡིན་པར་བསྟན་པའི་ཕྱིར། 
ཡང་དག་མ་མཐོང་འཇིག་རྟེན་དང་། 
།མྱ་ངན་འདས་པ་རློམ་སེམས་ཏེ། 
།ཞེས་སྨོས་སོ། 
།དེ་ཁོ་ན་མ་མཐོང་བ་ནི་འཁོར་བ་ཞེས་བརྗོད་པ། 
འཇིག་རྟེན་\[༧ན\]དང་དེ་ལྡོག་པ་ཞེས་བརྗོད་པ་མྱ་ངན་ལས་འདས་པ་འདི་གཉིས་ལ་མི་མཐུན་པའི་ཕྱོགས་དང་གཉེན་པོའི་དངོས་པོར་གནས་ཤིང་གཅིག་ནི་བླང་གཅིག་ནི་དོར་བར་སེམས། 
དེ་[^78K]དེའི་ཕྱིར་ཏེ་སྐྱེ་བོ་འཁོར་བ་ལ་རྒྱབ་ཀྱིས་ལྟ་བར་འགྱུར་ཞིང་[^79K]དེ་ལྡོག་པ་ལ་མོས་པ་སྐྱེས་པ་དག་ལ་རྟེན་ཅིང་འབྲེལ་པར་འབྱུང་བ་བསྟན་པས་སྤང་བར་བྱ་བའི་སྐྱེ་བ་མེད་པ་བདེ་བར་རྟོགས་པར་ནུས་སོ། 
།དངོས་པོ་སྐྱེ་བ་མེད་པར་རྟོགས་ན་དངོས་པོ་མེད་པ་ལ་ཅི་ཞིག་གི་དངོས་པོ་མེད་པ་མྱ་ངན་ལས་འདས་པར་བརྟག་ཅེས་མྱ་ངན་ལས་འདས་པ་ལ་མངོན་པར་ཆགས་པ་ཡང་བདེ་བར་སྤོང་ནུས་སོ། 
།དེ་ལྟར་དེ་ཁོ་ན་ཉིད་མཐོང་[^80K]ལ་ཞུགས་ནས་འཕགས་པར་གྱུར་པ་དེ་ནི། 
ཡང་དག་མཐོང་བས་འཇིག་རྟེན་དང་། 
།མྱ་ངན་[^81K]འདས་པར་རློམ་སེམས་མེད། 
།འཕགས་པ་ངོ་བོ་ཉིད་མི་དམིགས་པའི་ཆོས་རྟོགས་པས་རབ་ཏུ་ཕྱེ་བ་རྣམས་ནི་དེ་གཉི་ག་མི་དམིགས་ཤིང་མི་རྟོག་གོ་ཞེས་བྱ་བར་དགོངས་སོ། 
།དེ་བས་ན་བྱིས་པའི་སྐྱེ་བོའི་རྟོག་པའི་དབང་དུ་འཁོར་བ་དང་མྱ་ངན་ལས་འདས་པ་གཉིས་ཡོད་དོ་ཞེས་བསྟན་པས་དངོས་པོ་དང་དངོས་པོ་མེད་པ་གཉིས་ཡོད་དོ་ཞེས་གང་སྨྲས་པ་དེ་རིགས་པ་མ་ཡིན་ནོ། 
།གལ་ཏེ་འཁོར་བ་དང་མྱ་ངན་ལས་འདས་པ་གཉིས་འཕགས་པ་ལ་བསྟན་པ་མ་ཡིན་ན། 
འཕགས་པའི་བདེན་པ་བཞི་པོ་དེ་དག་བསྟན་པ་དེ་ཇི་ལྟར་རུང་བར་འགྱུར། 
གལ་ཏེ་འདི་དག་འཕགས་པ་རྣམས་ལ་བདེན་པ་ཡིན་ན་ནི་དེའི་ཚེ་འཕགས་པའི་བདེན་པ་རྣམས་ཞེས་བྱར་[^82K]རུང་ངོ་། 
།གལ་ཏེ་དེ་དག་འཕགས་པ་མ་[^83K]ཡིན་པ་དང་སྦྱར་ན་ནི་དེའི་ཚེ་འཕགས་པའི་བདེན་པ་ཞེས་བྱར་མི་རུང་ངོ་། 
།གལ་ཏེ་དེ་ལྟ་ན་འཕགས་པའི་ཐ་སྙད་བརྒྱད་ཀྱང་ཇི་ལྟར་རུང་བར་འགྱུར། 
དེ་དག་ནི་འཕགས་པ་ཉིད་ཀྱི་མ་ཡིན་གྱི། 
ཐ་སྙད་དེ་དག་ཟག་པ་དང་བཅས་པས་[^84K]འཇིག་རྟེན་གྱི་ཡིན་ནོ། 
།དེ་བས་ན་འཇིག་རྟེན་གྱི་དངོས་པོ་ལ་ཡང་གང་ཇི་ལྟར་གནས་པ་བཞིན་དུ་རང་གི་ངོ་བོ་ལས་མི་བསྒྱུར་བར་རྣམ་པར་གཞག་པ་དེ་ཡང་འཕགས་པ་ཞེས་བརྗོད་དུ་རུང་ངོ་། 
།ཡང་ན་འཕགས་པར་འགྱུར་བའི་[^85K]གང་ལ་དམིགས་\[༧བ\]པ་ཡོད་པ་ཡང་དམིགས་པ་དེ་ནི་རྣམ་པ་གཉིས་ཏེ། 
དེ་ལ་ཕྱིན་ཅི་ལོག་དང་ཕྱིན་ཅི་མ་ལོག་པའོ། 
།དེ་ལ་ཕྱིན་ཅི་ལོག་ནི་བདེ་བ་ལ་སོགས་པར་འཛིན་པ་སྟེ། 
ཀུན་རྫོབ་ཏུ་ཡང་དེའི་བདག་ཉིད་དུ་དངོས་པོ་རྣམ་པར་མི་གནས་པའི་ཕྱིར་རོ། 
།ཕྱིན་ཅི་མ་ལོག་པ་ནི་སྡུག་བསྔལ་བ་ལ་སོགས་པ་སྟེ། 
དངོས་པོ་ཀུན་རྫོབ་ཏུ་ཡང་དེའི་བདག་ཉིད་དུ་དངོས་པོ་རྣམ་པར་མི་གནས་པའི་ཕྱིར་རོ། 
།ཕྱིན་ཅི་མ་ལོག་པ་ནི་སྡུག་བསྔལ་བ་ལ་སོགས་པ་སྟེ[^86K]དངོས་པོ་ཀུན་རྫོབ་ཏུ་དེའི་བདག་ཉིད་དུ་ཡོད་པའི་ཕྱིར་རོ། 
།དེ་ཙམ་ཞིག་དང་སྦྱར་ནས་འཕགས་པའི་ཐ་སྙད་ཅེས་བྱ་བ་བཞིན་དུ་འཕགས་པའི་བདེན་པ་རྣམས་ཞེས་བྱའོ། 
།ཅི་མྱ་ངན་ལས་འདས་པ་ཡང་ཀུན་རྫོབ་ཀྱི་བདེན་པ་ཡིན་ནམ། 
དེ་དེ་བཞིན་ཏེ། 
འཁོར་བར་ཡོངས་སུ་རྟོག་པ་ཡོད་ན་མྱ་ངན་ལས་འདས་པར་ཡོངས་སུ་རྟོག་སྟེ[^87K]དེ་གཉི་ག་ཡང་འཇིག་རྟེན་གྱི་ཐ་སྙད་ཡིན་པའི་ཕྱིར་རོ། 
།དེ་བས་ན་བཅོམ་ལྡན་འདས་མ་ལས་གསུངས་པ། 
ཚེ་[^88K]དང་ལྡན་པ་རབ་འབྱོར་མྱ་ངན་ལས་འདས་པ་ཡང་སྒྱུ་མ་ལྟ་བུ་རྨི་ལམ་ལྟ་བུའོ་ཞེས་སྨྲའམ། 
ཤཱ་རིའི་བུ་[^89K]མྱ་ངན་ལས་འདས་པ་བས་ཆེས་ལྷག་པའི་ཆོས་ཤིག་ཡོད་ན་ཡང་སྒྱུ་མ་ལྟ་བུའོ་ཞེས་ཁོ་བོ་སྨྲའོ་ཞེས་འབྱུང་ངོ་། 
།གལ་ཏེ་དེ་[^90K]འཁོར་བར་རྟོག་པ་ལ་ལྟོས་པ་མ་ཡིན་ན་དེ་སྒྱུ་མ་ལྟ་བུར་མི་འགྱུར་རོ། 
།དེ་བས་ན་མྱ་ངན་ལས་འདས་པ་ཡང་ཀུན་རྫོབ་ཀྱི་བདེན་པར་ཡོངས་སུ་བརྟགས་པ་ཡིན་ནོ། 
།གལ་ཏེ་དེ་ལྟར་ན་མྱ་ངན་ལས་འདས་པ་དོན་དམ་པའི་བདེན་པའོ་ཞེས་ཇི་སྐད་དུ་བཤད། 
དེའི་བདག་ཉིད་དུ་འཇིག་རྟེན་ལ་མི་སླུ་བའི་[^91K]ཕྱིར་འཇིག་རྟེན་གྱི་ཐ་སྙད་ཀྱིས་དོན་དམ་པའི་བདེན་པ་ཞེས་བཤད་དོ། 
།སླུ་བ་[^92K]འདུས་བྱས་གང་ཡིན་པ་དེ་ནི་དོན་དམ་པའི་བདེན་པ་མ་ཡིན་ནོ། 
།བདེན་པ་གསུམ་ནི་འདུས་བྱས་ཀྱི་མཚན་ཉིད་དེ་ངོ་བོ་ཉིད་ཡོད་པར་སྣང་བས་བྱིས་པ་རྣམས་ལ་སླུ་བའི་[^93K]ཕྱིར་ཀུན་རྫོབ་ཀྱི་བདེན་པར་རྣམ་པར་གཞག་གོ། 
།འོ་ན་བཅོམ་ལྡན་འདས་ཀྱིས་དགེ་སློང་དག་འདི་ལྟ་སྟེ། 
མི་སླུ་བའི་ཆོས་ཅན་མྱ་ངན་ལས་འདས་པ་འདི་ནི་བདེན་པའི་མཆོག་གཅིག་པུའོ་ཞེས་གསུངས་པ་དེ་ཇི་ལྟ་བུ། 
ཇི་ལྟར་འདུས་བྱས་ལོག་པར་སྣང་བས་བྱིས་པ་རྣམས་ལ་སླུ་བ་[^94K]དེ་བཞིན་དུ་མྱ་ངན་\[༨ན\]ལས་འདས་པ་ནི་དེ་ལྟ་མ་ཡིན་ཏེ། 
རྟག་པར་སྐྱེ་བ་མེད་པའི་རང་གི་ངོ་བོར་གནས་པའི་ཕྱིར་དེ་ནི་བྱིས་པ་རྣམས་ལ་འདུས་བྱས་ལྟར་སྐྱེ་བའི་ངོ་བོར་ནམ་ཡང་མི་སྣང་ངོ་། 
།དེ་བས་ན་མྱ་ངན་ལས་འདས་པ་ནི་རྟག་ཏུ་མྱ་ངན་ལས་འདས་པ་ཉིད་དུ་གནས་པས་འཇིག་རྟེན་གྱི་ཐ་སྙད་ཀྱིས་དོན་དམ་པའི་བདེན་པ་ཞེས་བཤད་དོ། 
།འཕགས་པ་དོན་དམ་པ་གཟིགས་པ་ལ་གནས་པ་རྣམས་ནི་འཁོར་བའམ་མྱ་ངན་ལས་འདས་པ་མི་དམིགས་ཏེ་དེའི་ཕྱིར་ཡང་དག་[^95K]མཐོང་བ་འཇིག་རྟེན་དང་མྱ་ངན་ལས་འདས་པར་རློམ་སེམས་མེད་ཅེས་བྱ་བ་གྲུབ་པོ། 
།ཅིའི་ཕྱིར་འཕགས་པ་དོན་དམ་པ་གཟིགས་པ་ལ་གནས་པ་དག་འཁོར་བའམ་[^96K]དོན་དམ་པ་དམིགས་པར་མི་འགྱུར་ཞེ་ན། 
འདི་ལྟར། 
སྲིད་པ་དང་ནི་མྱ་ངན་འདས། 
།དེ་གཉིས་ཡོད་པ་མ་ཡིན་ནོ། 
།སྲིད་པ་ནི་ཉེ་བར་ལེན་པའི་ཕུང་པོ་ལྔ་རྣམས་ཏེ། 
དེ་དག་ཀྱང་རྟེན་ཅིང་འབྲེལ་བར་འབྱུང་བའི་ཕྱིར་གཟུགས་བརྙན་བཞིན་དུ་ངོ་བོ་ཉིད་ཀྱིས་མེད་པའོ། 
།དེ་དག་མེད་ན་དེའི་དངོས་པོ་མེད་པ་ཡང་ཤིན་ཏུ་མེད་པའི་ཕྱིར་དེ་གཉིས་ཡོད་པ་མ་ཡིན་ནོ་ཞེས་བཤད་དོ། 
།མེད་པ་མཐོང་བ་ནི་དེ་ཁོ་ན་མཐོང་བ་མ་ཡིན་ཏེ་རབ་རིབ་ཅན་ལ་སོགས་པས་ཀྱང་དེ་ཁོ་ན་མཐོང་བར་ཐལ་བར་འགྱུར་བའི་ཕྱིར་རོ། 
།འཕགས་པ་རྣམས་ནི་དེ་ཁོ་ན་གཟིགས་པ་ཡིན་ཏེ། 
མེད་པའི་རང་གི་ངོ་བོ་[^97K]གཟིགས་པས་མི་འོས་སོ། 
།གལ་ཏེ་མྱ་ངན་ལས་འདས་པ་ཅི་ཡང་མེད་པ་ཞིག་ཡིན་ན། 
འཕགས་པ་རྣམས་མྱ་ངན་ལས་འདས་པ་ཐོབ་བོ་ཞེས་རྣམ་པར་གཞག་པ་དེ་ཇི་ལྟ་བུ་ཞེ་ན། 
སྲིད་པ་ཡོངས་སུ་ཤེས་པ་ནི། 
།མྱ་ངན་འདས་ཞེས་བརྗོད་པ་ཡིན། 
།ཞེས་བྱ་བ་སྨོས་[^98K]སོ། 
།སྲིད་པ་དེ་ཉིད་ཀྱི་ངོ་བོ་ཉིད་སྐྱེ་བ་མེད་པ་ཡོངས་སུ་མི་ཤེས་པའི་ཚུལ་གྱིས་ཡོངས་སུ་ཤེས་པ་གང་ཡིན་པ་དེ་ཉིད་མཚན་མ་ཐམས་ཅད་རབ་ཏུ་ཞི་བའི་ངོ་བོ་ཡིན་པས་ཐ་སྙད་ཀྱི་བདེན་པ་དང་སྦྱར་ནས་མྱ་ངན་ལས་འདས་པ་ཞེས་བྱ་བ་རང་གི་ངོ་བོར་གྲུབ་པ་ནི་གང་ཡང་མེད་པར་ཤེས་པར་བྱའོ། 
།ཇི་ལྟར་མི་རྟག་པ་ཉིད་དངོས་པོ་མེད་པའི་ངོ་བོ་རང་བཞིན་གྱིས་ཡོངས་སུ་གྲུབ་པ་མེད་པ་དེ་དངོས་པོ་ལ་མ་ལྟོས་པར་ངོ་བོ་ཉིད་ཀྱིས་ཡོངས་སུ་གྲུབ་པར་རྣམ་པར་\[༨བ\]གཞག་མི་ནུས་པ་དེ་བཞིན་དུ་མཁས་པ་ཡང་སྒྱུ་མ་བྱས་པ་ལྟ་བུའི་དངོས་པོ་ལ་མ་ལྟོས་པར་མྱ་ངན་ལས་འདས་པ་ཞེས་བྱ་བ་རང་བཞིན་གྱིས་གྲུབ་པ་གང་ཡང་ཡོངས་སུ་བརྟག་པར་མི་ནུས་སོ་ཞེས་བསྟན་པའི་ཕྱིར། 
དང་པོ་[^99K]སྐྱེས་པ་ཞིག་པ་ལ། 
།ཇི་ལྟར་འགོག་པ་བརྟག་པ་[^100K]བཞིན། 
།དེ་བཞིན་སྒྱུ་མ་བྱས་པ་ལྟར། 
།མཁས་པ་དག་གིས་འགོག་པར་[^101K]དགོངས། 
།ཞེས་བྱ་བ་སྨོས་སོ། 
།ཇི་ལྟར་དངོས་པོ་སྐྱེས་པའི་མི་རྟག་པ་ཉིད་དེ་མེད་པར་གྱུར་པས་རྣམ་པར་གཞག་པས་རང་གི་ངོ་བོར་གྲུབ་པ་མེད་དོ། 
།ཡོད་པ་ཞིག་ཡིན་ན་ནི་དངོས་པོ་ལ་མི་ལྟོས་པར་རང་གི་ངོ་བོ་མཐོང་བར་འགྱུར་རོ། 
།དེ་བཞིན་དུ་འཕགས་པ་ཡང་འགོག་པ་ཞེས་བྱ་བ་རང་གི་ངོ་བོར་གྲུབ་པ་གང་ཡང་མི་དམིགས་ཏེ། 
ཤེས་རབ་ཀྱིས་རྣམ་པར་དཔྱད་ན། 
སྒྱུ་མ་བྱས་པའི་གླང་པོ་ཆེ་ལྟར་ངོ་བོ་ཉིད་མེད་པ་རང་བཞིན་གྱིས་མ་སྐྱེས་པ་གང་ཡིན་པ་དེ་མྱ་ངན་ལས་འདས་པའོ། 
།དེ་ཡང་སྒྱུ་མ་བྱས་པ་ལྟ་བུ་ཞེས་བྱ་བ་དེ་ཉིད་ལ་བརྟེན་ནས་མྱ་ངན་ལས་འདས་པར་རྣམ་པར་གཞག་པ་[^102K]ན། 
འཇིག་རྟེན་གྱི་ཐ་སྙད་ཀྱིས་མི་རྟག་པ་ཉིད་རྣམ་པར་འཇོག་གོ། 
།དེས་ན་འཁོར་བ་དང་མྱ་ངན་ལས་འདས་པ་ཞེས་བྱ་བ་ངོ་བོ་ཉིད་མེད་པར་གྲུབ་པོ། 
།དེ་ལྟར་ན་དངོས་པོའི་ངོ་བོ་ཉིད་ཡོངས་སུ་ཤེས་ནས་མི་དམིགས་པ་གང་ཡིན་པ་དེ་ཉིད་མྱ་ངན་ལས་འདས་པར་གདོན་མི་ཟ་བར་ཤེས་པར་བྱའོ། 
།དེ་བཞིན་དུ་ན། 
རྣམ་པར་འཇིག་པས་འགོག་འགྱུར་གྱི[^103K]། 
།འདུས་བྱས་ཤེས་པས་མ་ཡིན་ནོ[^104K]། 
།དེ་ནི་སུ་ལ་མངོན་སུམ་འགྱུར། 
།ཞིག་ཅེས་པ་དེ་ཇི་ལྟ་བུ། 
།གལ་ཏེ་སྒྱུ་མ་བྱས་པ་བཞིན་དུ་ཆོས་ཐམས་ཅད་མི་དམིགས་པའི་དུས་ན་སྐྱེ་བ་མེད་པ་གང་ཡིན་པ་དེ་མྱ་ངན་ལས་འདས་པ་མ་ཡིན་གྱི། 
གཟུགས་ལ་སོགས་པའི་རང་གི་ངོ་བོའི་མཚན་ཉིད་དངོས་པོའི་རང་བཞིན་རྒྱུ་རྐྱེན་ལས་དང་ཉོན་མོངས་པ་དང་མི་ལྡན་པས་ཕྱིས་མི་སྐྱེ་བ་གང་ཡིན་པ་དེ་མྱ་ངན་ལས་འདས་པ་སྙམ་དུ་སེམས་ན་[^105K]གལ་ཏེ་དེ་ལྟར་གྱུར་ན་དངོས་པོའི་རང་གི་ངོ་བོའི་མཚན་ཉིད་ཞིག་ནས་རྒྱུན་ཆད་པའི་ཚུལ་གྱིས་མྱ་ངན་ལས་འདས་པར་གྱུར་ཏེ། 
འདུས་བྱས་ཡོངས་སུ་ཤེས་པས་ནི་མ་ཡིན་པར་འགྱུར་རོ། 
།གལ་ཏེ་འདི་ཉིད་འདོད་པ་ཡིན་པས་ན་ཉེས་པ་\[༩ན\]མེད་དོ་ཞེ་ན་ཡང་འདི་འཐད་པ་མ་ཡིན་ཏེ། 
འདི་ལྟར་དེ་ཁོ་ན་མཐོང་བས་འགོག་པ་མངོན་སུམ་དུ་བྱ་དགོས་ན་འགོག་པ་དེ་ལྟ་བུ་དེ་ནི་ཕུང་པོ་མ་འགགས་པའི་[^106K]ཚེ་ནི་མེད་པ། 
འགགས་ནས་ནི་སུ་ཡང་མེད་ན་འགོག་པ་དེ་སུ་ལ་མངོན་སུམ་དུ་འགྱུར། 
ཕུང་པོའི་རྒྱུན་ཡོད་པའི་དུས་ན་ནི་དེ་ཁོ་ན་མཐོང་བའི་དུས་གང་ཟག་འཕགས་པ་ཤཱ་རིའི་བུ་ལ་སོགས་པ་ཡོད་པས་འགོག་པ་[^107K]དེ་མངོན་སུམ་ཞེས་བྱ་བ་དེ་རིགས་སོ། 
།གལ་ཏེ་དེའི་ཚེ་དེས་ཅི་མཐོང་ན་དེའི་ཚེ་ཅི་ཞིག་དེ་ལ་མངོན་སུམ་དུ་འགྱུར། 
བཤད་པ། 
མ་མཐོང་དུ་ཟིན་ཀྱང་རྣམ་པར་ཤེས་པས་དེའི་རྣམ་པར་རིག་པས་མངོན་སུམ་དུ་ཞེས་གདགས་སོ། 
།གཞན་དག་གིས་ཀྱང་ཡུལ་རང་གི་མཚན་ཉིད་ཀྱི་རྣམ་པ་དང་མཐུན་པས་སྔོན་པོ་ལ་སོགས་པར་སྣང་བའི་རྣམ་པར་ཤེས་པ་གཞན་ཡང་མངོན་སུམ་དུ་བསྟན་ཏོ། 
།འདི་ལ་ཡང་དེ་དང་མཐུན་པ་ཡོད་པས་དེ་མངོན་སུམ་ཞེས་བྱ་བ་དེ་འགལ་བ་མེད་དོ། 
།སྡུག་བསྔལ་འགོག་པ་མངོན་སུམ་དུ་འགྱུར་ཞེས་བྱ་བར་དངོས་པོའི་རང་གི་མཚན་ཉིད་ནི་མངོན་སུམ་གྱི་ཡུལ་ཡིན་པར་ཁས་བླངས་པས་དངོས་པོ་མེད་པ་ནི་མངོན་སུམ་གྱི་ཤེས་པས་རིག་པར་[^108K]མི་རུང་སྟེ། 
སྡུག་བསྔལ་འགོག་པ་ནི་མངོན་སུམ་དུ་མི་འདོད་ན་འགོག་པ་ཤེས་པས་འགོག་པའི་བདེན་པས་[^109K]ཇི་ལྟར་མངོན་སུམ་དུ་བྱ། 
སྡུག་བསྔལ་མི་སྐྱེ་[^110K]ཙམ་ཡང་དངོས་པོའི་ངོ་བོར་མི་རུང་ངོ་། 
།གང་སྡུག་བསྔལ་མི་སྐྱེ་[^111K]ཙམ་འགོག་པ་ཡིན་པར་མི་འདོད་[^112K]ཀྱང་སྡུག་བསྔལ་མི་སྐྱེ་[^113K]ཙམ་ལས་དོན་གཞན་དུ་གྱུར་པའི་འགོག་པ་རང་གི་ངོ་བོས་[^114K]གྲུབ་པ་བསྟན་པར་མི་ནུས་སོ། 
།འགོག་པ་ཤེས་པ་ཟག་པ་མེད་པ་ནི་མངོན་སུམ་དུ་འདོད་ན། 
དེ་ཡང་དེ་ལྟར་གྱུར་པས་དེ་ནི་མངོན་སུམ་དུ་མི་འགྱུར་རོ། 
།གལ་ཏེ་འགོག་པ་ཤེས་པ་མངོན་སུམ་དུ་གྱུར་ན་ནི་དེའི་ཚེ་དེས་ཡོངས་སུ་བཅད་པའི་འགོག་པ་ཡང་འགགས་པས་མངོན་སུམ་ཉིད་དུ་ཁྱོད་ཀྱི་གཞུང་ལྟར་ན་ཀོ་བུམ་པ་ཤེས་པ་མངོན་སུམ་དུ་མི་འདོད་ན་སྔོན་པོ་ལ་སོགས་པ་ལྟར་བུམ་པ་མངོན་སུམ་དུ་མི་རུང་བ་དེ་བཞིན་དུ་འགོག་པ་ཡང་མི་འགྱུར་རོ། 
།རྣལ་འབྱོར་པ་རྣམས་ཀྱི་བླ་མས་བསྟན་པ་ལས་སྐྱེས་པ་རྣམ་པར་རྟོག་པ་དང་མ་འདྲེས་པ་\[༩བ\]གཅིག་ཏུ་ཡུལ་སྒྲོ་བཏགས་པ་མེད་པ་དོན་ཙམ་མཐོང་བ་གང་ཡིན་པ་དེ་ཡང་འགག་པ་[^115K]ལ་མི་སྲིད་དོ། 
།རང་གི་མཚན་ཉིད་དངོས་པོར་ཡོད་པ་གང་ཡིན་པ་དེ་ཉིད་སྤྱིའི་མཚན་ཉིད་ཀྱིས་གོམས་པར་བྱས་ན་ནི་རིམ་གྱིས་བསྒོམས་པ་ལས་བྱུང་བའི་ཡེ་ཤེས་སྐྱེ་ཞེས་གྲགས་ཏེ[^116K]། 
རྣམ་པར་མི་རྟོག་པའི་ཡེ་ཤེས་དེའི་གཟུང་བའི་[^117K]དངོས་པོ་གང་ཡིན་པ་དེ་ཡང་སྒྲོ་བཏགས་པ་མེད་པའི་ངོ་བོ་[^118K]ཡིན་པས་ན་རང་གི་མཚན་ཉིད་ཁོ་ནའོ། 
།འདི་ལྟར་མི་རྟག་པ་ཉིད་ཁོང་དུ་ཆུད་ན་ཐོག་མ་དང་ཐ་མའི་ཕྱོགས་ཀྱིས་སྟོང་པ་དངོས་པོ་ཙམ་ཁོང་དུ་ཆུད་དོ། 
།དེ་བས་ན་དེ་ཡང་ཡུལ་གྱི་རང་གི་མཚན་ཉིད་ཡིན་པས་སྔོན་པོ་ལ་སོགས་པ་ཙམ་ལ་དམིགས་པའི་རྣམ་པར་ཤེས་པ་བཞིན་དུ་མངོན་སུམ་ཉིད་དོ་ཞེ་ན། 
འོན་ཀྱང་དཔྱོད་ན་རང་དང་སྤྱིའི་མཚན་ཉིད་ཐ་དད་པར་ཁས་བླངས་པས་སྤྱིའི་མཚན་ཉིད་ཀྱི་རྣམ་པ་ལ་སྒོམ་པའི་སྦྱོར་བ་གྲུབ་པའི་ངོ་བོའི་ཡུལ་རང་གི་མཚན་ཉིད་དུ་མི་འཐད་དེ། 
ཧ་ཅང་ཐལ་བར་འགྱུར་བའི་ཕྱིར་དེའི་ཚིག་དེ་འབྲེལ་པ་[^119K]མེད་དོ། 
།དེ་ལྟར་ཡིན་གྱིས་ཀྱང་འགོག་པ་ལ་ནི་སྡུག་བསྔལ་ལྡོག་པའི་ངོ་བོའི་དངོས་པོའི་བག་ཙམ་ཡང་མེད་པས་འགོག་པ་ཤེས་པའི་མངོན་སུམ་དུ་ག་ལ་འགྱུར་ཏེ། 
དེ་ལྟ་བས་ན་གསུང་རབ་ལས་སྡུག་བསྔལ་མི་སྐྱེ་བར་ཤེས་པ་ནི་མངོན་སུམ་མོ་ཞེས་འབྱུང་བས་སྐྱེ་བ་མེད་པའི་ངོ་བོ་དེ་ལ་ཤེས་པས་སྐྱེས་པར་བྱེད་མི་སྲིད་དེ། 
གདོན་མི་ཟ་བར་སྐྱེ་བ་མེད་པའི་ཚུལ་དུ་བྱེད་པར་འགྱུར་རོ། 
།དེ་ལྟར་ན་གལ་ཏེ་དམིགས་པ་བཞིན་དུ་ཤེས་པ་ཡང་སྐྱེ་བ་མེད་པའི་ངོ་བོ་ཡིན་ན་ནི་ཤེས་པ་དེ་དམིགས་པ་ཇི་ལྟ་བ་བཞིན་པས་ཞུགས་པར་རུང་ངོ་། 
།འཇིག་རྟེན་ན་ཡང་རྣམ་པ་དེ་ལྟ་བུས་མངོན་སུམ་ཞེས་བརྗོད་དོ། 
།འདི་ལྟར་མགྲོན་པོ་[^120K]ཞིག་གིས་རང་གི་མདུན་ལོགས་ན་ཡུལ་ཆུ་རབ་ཏུ་དྭངས་པ་[^121K]ཆེན་པོས་གང་བ་འདྲ་བ་ཞིག་རྒྱང་རིང་པོ་ནས་མཐོང་བ་དང་། 
དེ་རྒལ་[^122K]བར་འདོད་ལ་[^123K]ཉམས་ཀྱིས་མི་ནུས་ཤིང་སྐྲག་པས་ཡུལ་ནས་[^124K]འོངས་པའི་ཞིང་པ་ཞིག་ལ་ཆུ་འདི་ཇི་ཙམ་ཞེས་སྨྲས་པ་དང་། 
དེས་དེ་ལ་འདི་ན་ཆུ་ག་ལ་ཡོད་ཆུ་འདྲ་[^125K]འདི་ནི་སྨིག་རྒྱུའོ། 
།དེ་སྟེ་ངའི་ཚིག་ལ་ཡིད་མི་ཆེས་ན་དེར་སོང་ལ་ལྟོས་ཤིག་དང་ངའི་ཚིག་ནི་[^126K]མངོན་སུམ་དུ་འགྱུར་རོ་ཞེས་སྨྲས་པ་ན། 
དེ་ཆུ་མེད་པར་\[༡༠ན\]བསྟན་པས་རང་གི་ཚིག་ཀྱང་མགྲོན་པོ་[^127K]ལ་མངོན་སུམ་དུ་འགྱུར་རོ་ཞེས་སྨྲས་པ་དེ་བཞིན་དུ་མེད་པ་དང་མི་དམིགས་པ་ཡང་འཇིག་རྟེན་མངོན་སུམ་ཞེས་ཐ་སྙད་འདོགས་ཏེ་དེའི་ཕྱིར་འཇིག་རྟེན་གྱི་ཀུན་རྫོབ་ཀྱི་བདེན་པས་མི་དམིགས་པའི་ཤེས་པ་ལ་མངོན་སུམ་ཞེས་བྱ་བ་འགལ་བ་མེད་དོ། 
།ཤེས་པ་བྱེད་པར་གྱུར་པ་གང་གིས་དངོས་པོ་གང་གི་དོན་ཇི་ལྟ་བ་བཞིན་དུ་ཡོངས་སུ་གཅོད་པ་དེ་དེའི་མངོན་སུམ་ཞེས་བྱ་བས་[^128K]ན་ལུང་དེ་རིགས་པ་[^129K]ཡིན་ནོ། 
།དེ་ལ་ཕུང་པོའི་རྒྱུན་ཆད་པའི་ངོ་བོ་ལ་ནི་གང་ཡང་མེད་ན་འགོག་པ་དེ་སུ་ལ་མངོན་སུམ་དུ་འགྱུར་རོ། 
།གང་སྐྱེ་བ་ཟད་དོ་ཚངས་པར་སྤྱོད་པར་[^130K]བསྙེན་ཏོ། 
།བྱ་བ་བྱས་སོ། 
།འདི་ལས་སྲིད་པ་གཞན་མི་ཤེས་སོ་ཞེས་བྱ་བ་འདི་ལ་སྐྱེ་བ་ཟད་པའི་ཤེས་པ་གང་ཡིན་པ་དེ་ཡང་མི་རུང་སྟེ། 
དངོས་པོ་འགའ་ཞིག་སྐྱེ་བ་མེད་ན་དངོས་པོ་ཟད་དོ་ཞིག་གོ། 
།ཡང་མི་སྐྱེའོ་ཞེས་བྱ་བར་ཡང་འགྱུར་ན། 
ཇི་སྲིད་དུ་དེའི་རྒྱུ་དང་རྐྱེན་གྱིས་འཕངས་པའི་ཕུང་པོའི་རྒྱུན་འབྱུང་བ་དེ་སྲིད་དུ་དེ་ལ་སྐྱེ་བ་ཡོད་པས་ན་དེ་ཟད་པར་ཁོང་དུ་ཆུད་པར་མི་ནུས་སོ། 
།འདི་ལས་སྲིད་པ་གཞན་མི་ཤེས་སོ་ཞེས་བྱ་བའི་ཚིག་ལས་དྲངས་[^131K]ཏེ། 
གལ་ཏེ་མ་འོངས་པའི་སྐྱེ་བ་མ་མཐོང་བས་དེ་སྐད་ཅེས་བྱའོ་ཞེ་ན། 
ཡང་དེ་ལྟ་ཡིན་དུ་ཟིན་ན་དེའི་དུས་ན་དེའི[^132K]། 
གལ་ཏེ་ཕུང་པོ་མ་འགགས་ན། 
།ཉོན་མོངས་ཟད་ཀྱང་འདས་མི་འགྱུར། 
།མདོ་ལས་ནི་ཕུང་པོ་འགགས་ན་མྱ་ངན་ལས་འདས་པ་ཞེས་གསུངས་ཏེ། 
སྡུག་བསྔལ་འདི་མ་ལུས་པར་སྤངས་པ་རབ་ཏུ་བཏང་བ་བྱང་བར་གྱུར་པ་ཟད་པ་འདོད་ཆགས་དང་བྲལ་བ་འགོག་པ་ཉེ་བར་ཞི་བ་ནུབ་པ་སྡུག་བསྔལ་\[༡༠བ\]གཞན་གྱིས་[^133K]མཚམས་མི་སྦྱོར་ཞིང་ཕྱིས་མི་སྐྱེ་བ་གང་ཡིན་པ་དེ་ཉིད་ཞི་བ། 
དེ་ཉིད་གྱ་ནོམ་པ་སྟེ། 
འདི་ལྟ་སྟེ། 
ཕུང་པོ་ཐམས་ཅད་རབ་ཏུ་བཏུང་བ་སྲིད་པ་[^134K]ཟད་པ་འདོད་ཆགས་དང་བྲལ་བ་འགོག་པ་མྱ་ངན་ལས་འདས་པའོ་ཞེས་འབྱུང་བ་ཡིན་ཏེ། 
དེ་ལ་མདོ་སྡེ་ལས་སྡུག་བསྔལ་འདི་ཞེས་བྱ་བའི་ཚིག་གིས་ནི་ད་ལྟར་ཉིད་ཀྱི་སྡུག་བསྔལ་[^135K]དབང་དུ་བྱས་ཏེ། 
མ་ལུས་པར་སྤངས་པ་ནས་ནུབ་པར་གྱུར་པའི་བར་དུ་གསུངས་སོ། 
།མ་འོངས་པའི་སྡུག་བསྔལ་གྱི་དབང་དུ་བྱས་ཏེ། 
སྡུག་བསྔལ་གཞན་གྱིས་[^136K]མཚམས་མི་སྦྱོར་ཞེས་བྱ་བ་ནས་མྱ་ངན་ལས་འདས་པ་[^137K]ཟད་དོ་ཞེས་བྱ་བའི་ཚིག་ནི་ད་ལྟར་ཉིད་ཀྱི་མི་སྐྱེ་བར་བསྟན་པའོ། 
།འདི་ལས་སྲིད་པ་གཞན་མི་ཤེས་སོ་ཞེས་བྱ་བའི་ཚིག་ནི་མ་འོངས་པའི་སྡུག་བསྔལ་དང་སྦྱར་བར་ངེས་སོ། 
།ད་ལྟར་གྱི་དུས་ན་ཡང་དེའི་ཕུང་པོ་དེ་དགག་པ་མེད་ན་ནི་དེ་མྱ་ངན་ལས་འདས་པ་ཡང་མི་མཐོང[^138K]། 
གལ་ཏེ་སྡུག་བསྔལ་གྱི་ངོ་བོ་ཉིད་སྐྱེ་བ་མེད་པ་མཐོང་བ་དེའི་ཚེ་ན་སྐྱེ་བ་དེ་མི་དམིགས་པས་སྡུག་བསྔལ་ཟད་པ་ཉིད་དུ་འགྱུར་ན། 
གཞན་དེ་དག་ནི་དེ་ལྟར་མི་འདོད་པས་དེའི་ཚེ་མྱ་ངན་ལས་འདས་པར་མི་འགྱུར་རོ། 
།ཅི་སྟེ་བཅོམ་ལྡན་འདས་ཀྱིས་མྱ་ངན་ལས་འདས་པ་ནི་གཉིས་སུ་གསུངས་ཏེ་ཕུང་པོའི་ལྷག་མ་དང་བཅས་པ་དང་། 
ཕུང་པོའི་ལྷག་མ་མེད་པ་ཡིན་ཏེ་དེའི་ཕུང་པོའི་ལྷག་མ་དང་བཅས་པ་ནི་ཕུང་པོ་ཙམ་དུ་ཟད་དོ། 
།ཉོན་མོངས་པའི་འཆིང་བ་[^139K]ལས་གྲོལ་བ་ཡིན། 
ཕུང་པོ་ལྷག་མ་མེད་པ་ནི་ཕུང་པོའི་རྒྱུན་ཆད་པའི་མཚན་ཉིད་ཡིན་པས་ཕུང་པོ་དང་བཅས་པའི་མྱ་ངན་ལས་འདས་པ་ལ་འདོད་ཆགས་ལ་སོགས་པའི་འཆིང་བ་[^140K]སྤངས་ཀྱང་མྱ་ངན་ལས་འདས་པར་མི་འདོད་དོ་སྙམ་དུ་སེམས་ན་ནི་འོ་ན་མདོ་སྡེ་ལས་རྗེས་བཟླས་ཞེས་བྱ་བའི་མདོ་སྡེ་འདི་ནི། 
ཤཱ་རིའི་བུ་ཡིས་མྱ་ངན་འདས། 
།མངོན་སུམ་བྱས་ནས་བཤད་པ་ཡིན། 
།ཞེས་འབྱུང་བ་ཇི་ལྟར་བཤད། 
དེ་ནི་ཉོན་མོངས་པ་མེད་པ་མངོན་སུམ་དུ་བྱ་བའི་དབང་དུ་བྱས་ནས་གསུངས་པར་ངེས་ཀྱི་ཕུང་པོ་དང་བྲལ་བ་ནི་མ་ཡིན་ནོ་ཞེས་བྱ་བ་ན་[^141K]ཡང་གལ་ཏེ་དེ་ལྟ་ཡིན་དུ་ཟིན་ན་གང་སྡུག་བསྔལ་འདི་མ་ལུས་པར་སྤངས་ཤིང་རབ་ཏུ་བཏང་ཞེས་བྱ་བ་ལ་སོགས་པ་འདི་དག་བཤད་པར་མི་འགྱུར་གྱི། 
གལ་ཏེ་ཉོན་མོངས་པ་དེ་དག་མ་ལུས་པར་སྤངས་པ་ནས་ནུབ་པར་འགྱུར་[^142K]ཞེས་བྱ་བའི་བར་དུ་དེ་སྐད་གསུངས་པའི་རིགས་སོ། 
།སྡུག་བསྔལ་ཞེས་སྨོས་པ་ནི་ཉེ་བར་ལེན་པའི་ཕུང་པོ་ལྔ་རྣམས་བསྡུས་པར་མངོན་ཏེ། 
འདིར་སྡུག་བསྔལ་དང་ཀུན་འབྱུང་བ་དང་། 
འཇིག་རྟེན་ཞེས་བྱ་བ་ལ་སོགས་པ་ནི་ཉེ་བར་ལེན་པའི་ཕུང་པོ་ལྔ་རྣམས་ཀྱི་རྣམ་གྲངས་སུ་གཞག་པའོ[^143K]། 
།གལ་ཏེ་དེ་སྐད་བྱུང་དུ་ཟིན་ཀྱང་སྤྱིར་སྨོས་པའི་སྒྲ་ཕྱོགས་གཅིག་ལ་བྱ་བའང་ཡོད་དེ། 
འདི་ལྟར་ཉོན་མོངས་པ་རྣམས་ཉིད་ལ་[^144K]སྡུག་བསྔལ་ཞེས་བྱའོ་ཞེས་ཟེར་ན་ཡང་ཅིའི་[^145K]དོན་དང་སྦྱར་དུ་རུང་བ་མེད་ན་ནི་དེ་དེ་ལྟར་འགྱུར་བ་ཞིག་ན་ནམ་ཉེ་བར་ལེན་པའི་ཕུང་པོ་ལྔ་རྣམས་ཀྱི་ངོ་བོ་ཉིད་སྐྱེ་བ་མེད་པར་མཐོང་བ་སྲིད་པ་དེ་ན་སྤྱིའི་སྒྲ་ཕྱོགས་གཅིག་ལ་འཇུག་ཅེས་བྱར་མི་རུང་ངོ་། 
།དེ་སྟེ་ཡང་ཕུང་པོ་ལ་མངོན་པར་ཞེན་པ་མི་གཏོང་ལ་དོན་འདི་ཁས་མི་ལེན་ན་དེ་ལྟ་ན་[^146K]ཡང་དེའི་ཉོན་མོངས་པ་སྐྱེ་བ་མེད་པའི་མཚན་ཉིད་ཀྱང་མྱ་ངན་ལས་འདས་པར་མི་འགྱུར་རོ། 
།གལ་ཏེ་དེའི་ཚེ་སྡུག་བསྔལ་སྐྱེ་བ་མེད་པའི་ངོ་བོ་མྱ་ངན་ལས་འདས་པར་མི་འདོད་ན་དེའི་ཚེ་འདོད་ཆགས་ལ་སོགས་པའི་བཅིང་བ་བཅད་པས་ཉོན་མོངས་པ་མེད་པར་གྱུར་ཀྱང་དེའི་ཚེ་འཇིག་ཚོགས་ལ་ལྟ་བ་ལ་སོགས་པའི་རྒྱུ་ཡོད་པར་དམིགས་པ་དང་། 
དེ་ལ་དམིགས་པས་འདོད་ཆགས་ལ་སོགས་པ་བསྐྱེད་པའི་[^147K]ཕྱིར་དེས་རྣམ་པར་གྲོལ་བ་གང་ཡིན་པ་དེ་ཡང་འཐོབ་པར་[^148K]མི་འགྱུར་ཏེ། 
དེ་བས་ན་དེའི་དུས་ན་གྲོལ་པར་ཁས་བླང་དུ་མི་རུང་ངོ་། 
།ཕུང་པོ་རྣམས། 
གང་ཚེ་དེ་ཡི་དེ་འགགས་པ[^149K]། 
།དེ་ཡི་ཚེ་ན་གྲོལ་བར་འགྱུར། 
།ཞེས་བྱར་མི་རུང་ངོ་། 
།ཕུང་པོ་དམིགས་པས་རྒྱུ་དེ་ལས་བྱུང་བ་ཉོན་མོངས་པ་རྒྱུན་མི་འཆད་པའི་ཕྱིར་དེའི་ཕུང་པོ་རྣམས་འགག་པ་དེ་ཡང་མི་སྲིད་དོ། 
།ཉོན་མོངས་པ་རྣམས་ཀྱང་ཡོད་ལ། 
རྒྱུ་དེ་ལས་བྱུང་བའི་ལས་ཀྱིས་འཕངས་པ་ཡང་ཡོད་ན། 
རྒྱུ་ཉོན་མོངས་པ་དང་ལས་ལས་བྱུང་བའི་སྐྱེ་བའི་རྒྱུན་མཐར་ཐུག་པ་མེད་པར་འགྱུར་བའི་ཕྱིར་དེའི་ཕུང་པོ་རྣམ་པར་[^150K]ཆད་པའི་མཚན་ཉིད་ཐར་པ་མི་སྲིད་དོ། 
།དེ་བས་ན་སྐྱེ་བ་ཟད་དོ་ཞེས་པ་[^151K]མ་འོངས་པའི་ཕུང་པོ་དང་སྦྱར་བའི་ཤེས་པ་དེ་ཡང་མི་སྲིད་པས་ཞིག་ཅེས་པ་དེ་ཇི་ལྟ་བུ་ཞེས་བྱ་བ་སྨོས་སོ། 
།དེའི་ཕྱིར་དེ་[^152K]དེ་ལྟར་ཇི་སྐད་སྨྲས་པ་རིགས་པས་ངོ་བོ་ཉིད་ཡོད་པར་སྨྲ་བ་ལ་རྣམ་པར་གྲོལ་བ་ཡེ་མི་སྲིད་པར་བསྟན་ནས་སྟོང་པ་ཉིད་དུ་སྨྲ་བ་ལ་རྣམ་པར་གྲོལ་བ་སྲིད་པ་[^153K]བསྟན་པའི་ཕྱིར། 
མ་རིག་རྐྱེན་གྱིས་བྱུང་བ་ལ། 
།ཡང་དག་ཤེས་པས་རྣམ་བརྟགས་ན། 
།སྐྱེ་བ་དང་ནི་འགག་པའང་རུང་། 
།གང་ཡང་དམིགས་པར་མི་འགྱུར་རོ། 
།ཞེས་བྱ་བ་སྨོས་སོ། 
།མ་རིག་པ་ཡི་[^154K]རྐྱེན་གྱིས་བྱུང་། 
།ཞེས་བྱ་བ་ལ་མ་རིག་པ་ནི་འདུ་བྱེད་དང་རྣམ་པར་ཤེས་པ་ལ་སོགས་པའི་དོན་གྱིས་[^155K]མངོན་སུམ་དང་གཅིག་ནས་གཅིག་ཏུ་བརྒྱུད་པའི་རྐྱེན་ཏོ། 
།མ་རིག་པའི་རྐྱེན་ལས་བྱུང་བ་འདུ་བྱེད་ལ་སོགས་པའི་དོན་གལ་ཏེ་རང་གི་མཚན་ཉིད་དུ་གྲུབ་པར་གྱུར་ན་དེ་རང་གི་མཚན་ཉིད་དུ་གྲུབ་པའི་ཕྱིར་མ་རིག་པ་ལ་མི་ལྟོས་སོ། 
།རང་གི་མཚན་ཉིད་དུ་གྲུབ་པ་བུམ་པ་ལ་སོགས་པ་ནི་རང་གི་ངོ་བོ་ལ་སྒྲིབ་པ་མུན་པ་མེད་ན་ཤིན་ཏུ་གསལ་བར་དམིགས་སོ། 
།རྐྱེན་གྱི་བྱེ་བྲག་དག་[^156K]དང་ལྡན་པས་རབ་རིབ་ཅན་གྱིས་ཡོངས་སུ་བརྟགས་པ་སྐྲ་ལ་སོགས་པའི་དངོས་པོར་ཤེས་པ་ནི་ཇི་ལྟ་ཇི་ལྟར་རང་གི་ངོ་བོ་མེད་པར་འགྱུར་ཏེ། 
རྣམ་པར་བྱང་བའི་མིག་ཅན་དག་ལ་ནི་སྣང་བར་མི་འགྱུར་རོ། 
།དེ་ལྟར་རྣམ་པར་བརྟགས་པའི་མཚན་ཉིད་དུ་གྲུབ་པ་ནི་སྒྲ་ཡང་དག་པ་ལ་སོགས་པ་བཞིན་དུ་ཡོད་པར་གཞག་མི་ནུས་སོ། 
།དེ་བཞིན་དུ་འདུ་བྱེད་ལ་སོགས་པ་འདི་དག་ཀྱང་གལ་ཏེ་རང་གི་མཚན་ཉིད་དུ་གྲུབ་པར་གྱུར་ན་དེའི་ཚེ་བདེན་པའི་དོན་གཏན་ལ་ཕབ་པ་ལས་སྐྱེས་པ་འཕགས་པ་ཡང་དག་པའི་ཡེ་ཤེས་ཅན་རྣམས་ཀྱིས་ཀྱང་རང་གི་མཚན་ཉིད་གཞིག་ཏུ་མི་[^157K]རུང་བ་གཟིགས་པས་བུམ་པ་ལ་སོགས་པ་སྣང་བ་དང་བཅས་པ་བཞིན་དུ་དམིགས་ཤིང་ཡུལ་དུ་འགྱུར་བའི་རིགས་ན་མ་རིག་པ་འགགས་པས་འདུ་བྱེད་འགག་གོ་ཞེས་བྱ་བའི་ཚིག་གིས་དེ་ལྟར་ཡང་མི་འགྱུར་རོ། 
།དེའི་ཕྱིར་ཡང་དག་པའི་ཡེ་ཤེས་ཤར་བ་ན་རབ་རིབ་ཅན་གྱིས་དམིགས་པའི་སྐྲ་ལ་སོགས་པ་འདི་དག་ལྟར་རང་གི་མཚན་ཉིད་མི་སྣང་བས་རང་གི་མཚན་ཉིད་ཡོད་པ་གཞག་[^158K]མི་ནུས་སོ། 
།ནམ་ཞིག་འདི་ལྟར་མ་རིག་པའི་རྐྱེན་ལས་བྱུང་བ་འདུ་བྱེད་ལ་སོགས་པ་ལ་རབ་རིབ་མེད་པ་ཅན་རྣམས་ལྟར་ཡང་དག་པའི་ཡེ་ཤེས་ཀྱིས་བརྟགས་ན་དེ་རབ་རིབ་ཅན་གྱིས་དམིགས་པའི་སྐྲ་ལ་སོགས་པ་བཞིན་དུ་ཡང་དག་པའི་ཡེ་ཤེས་ཀྱི་དུས་ན་འདུ་བྱེད་ལ་སོགས་པའི་སྐྱེ་བ་[^159K]འགག་པ་གང་ཡང་ངེས་པར་མི་དམིགས་སོ། 
།རྟེན་ཅིང་འབྲེལ་བར་འབྱུང་བ་གང་ཡིན་པ་འདི་ཡི་སྐྱེ་བ་དང་འགག་པ་མི་དམིགས་པའི་ཡེ་ཤེས་ཀྱི་དུས་ན། 
མཐོང་བའི་ཆོས་ལ་མྱ་ངན་འདས། 
།བྱ་བ་བྱས་པའང་དེ་ཉིད་དོ། 
།ཚེ་འདི་ཉིད་ལ་རྣལ་འབྱོར་པ་དེའི་ཆོས་ཐམས་ཅད་མི་དམིགས་པའི་ཡེ་ཤེས་ཀྱི་དུས་གང་ཡིན་པ་དེ་ཉིད་མཐོང་བའི་ཆོས་ལ་མྱ་ངན་ལས་[^160K]འདས་པའོ། 
།བྱ་བ་བྱས་པ་ཉིད་[^161K]ཁོ་ན་བྱ་བ་བྱས་པ་ཉིད་ཅེས་བྱའོ། 
།སྐྱེ་བ་དང་འགག་པ་མི་དམིགས་པའི་ཡེ་ཤེས་ཀྱི་དུས་གང་ཡིན་པ་དེ་ཉིད་མཐོང་བའི་ཆོས་ལ་མྱ་ངན་ལས་འདས་པ་དང་[^162K]བྱ་བ་བྱས་པ་ཞེས་བྱ་བར་ཤེས་པར་བྱ་སྟེ། 
ལུང་དག་ལས་དགེ་སློང་མཐོང་བའི་ཆོས་ལ་མྱ་ངན་ལས་འདས་པ་ཞེས་གསུངས་པ་དང་འཕགས་པ་ཤཱ་རིའི་བུས་མྱ་ངན་ལས་འདས་པ་མངོན་སུམ་དུ་བྱས་ཏེ། 
མདོ་འདི་བཤད་དོ་ཞེས་འབྱུང་བ་དེ་ཉིད་དེའི་མཐོང་བའི་ཆོས་ལ་མྱ་ངན་ལས་འདས་པ་ཡིན་པར་བལྟའོ། 
།སྐྱེ་བ་ཟད་དོ། 
།ཚངས་པར་སྤྱོད་པ་བསྙེན་ཏོ། 
།བྱ་བ་བྱས་སོ། 
།འདི་ལས་སྲིད་པ་གཞན་མི་ཤེས་སོ་ཞེས་གང་གསུངས་པ་དེ་ཡང་བྱ་བ་བྱས་པ་འདི་ཉིད་ཡིན་པར་རིག་པར་བྱ་སྟེ། 
དེ་ནི་རྟེན་ཅིང་འབྲེལ་བར་འབྱུང་བའི་སྐྱེ་བ་[^163K]མེད་པའོ། 
།ཅི་སྟེ་ཞེས་པ་འདི་རྟེན་ཅིང་འབྲེལ་བར་འབྱུང་བའི་སྐྱེ་བ་དང་འགག་པ་མི་དམིགས་པའི་མཚན་ཉིད་དེ་ཁོ་ན་བོར་ཏེ། 
དམིགས་པའི་དངོས་པོ་རང་གི་མཚན་ཉིད་ཀྱི་ངོ་བོ་ཞིག་ཡོད་པར་ཡོངས་སུ་རྟོག་ན་དངོས་པོ་རྣམས་ནི་ཕན་ཚུན་ཐ་དད་པའི་རང་གི་ངོ་བོ་ཡིན་པས་དེ་ངེས་པར་དེས་བྱེ་བྲག་ཏུ་ཡོངས་སུ་གཅད་[^164K]དགོས་པར་འགྱུར་ཏེ། 
ངོ་བོ་གཞན་ཡོངས་སུ་ཤེས་པས་དངོས་པོའི་ངོ་བོ་གཞན་ཡོངས་སུ་གཅད་པར་[^165K]མི་ནུས་སོ། 
།སྔོན་པོའི་ངོ་བོ་ཤེས་པས་སེར་པོ་ཡོངས་སུ་གཅོད་མི་ནུས་པ་དེ་བཞིན་དུ་འདི་ལ་ཡང་། 
ཆོས་ཤེས་དེ་ཡི་འོག་ཏུ་ནི། 
།འདི་ལ་བྱེ་བྲག་དབྱེ་ཡོད་ན། 
།ཤིན་ཏུ་ཕྲ་བའི་དངོས་ལ་ཡང་། 
།གང་གིས་སྐྱེ་བར་རྣམ་བརྟགས་པ། 
།རྣམ་པར་མི་མཁས་དེ་ཡིས་ནི། 
།རྐྱེན་ལས་བྱུང་བའི་དོན་མ་མཐོང་། 
།དེ་ལ་ཆོས་ཞེས་བྱ་བའི་[^166K]སྒྲ་ནི་མྱ་ངན་ལས་འདས་པ་ལ་བྱའོ། 
།དེ་ཡང་རྟེན་ཅིང་འབྲེལ་བར་འབྱུང་བའི་ངོ་བོ་ཉིད་ལས་གཞན་མ་ཡིན་ཏེ། 
མདོ་སྡེ་ལས་ཀྱང་སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་ངོ་ཞེས་ཇི་སྐད་འབྱུང་བ་ཡིན་ནོ། 
།རྟེན་ཅིང་འབྲེལ་བར་འབྱུང་བ་དེ་དང་མྱ་ངན་ལས་འདས་པ་ཐ་མི་དད་པའི་རང་བཞིན་དུ་གྱུར་པར་ཡོངས་སུ་གཅོད་པའི་ཤེས་པ་གང་ཡིན་པ་དེ་ཆོས་ཤེས་པའོ། 
།ཆོས་ཤེས་པས་རྟེན་ཅིང་འབྲེལ་བར་འབྱུང་བའི་དོན་ཁོང་དུ་ཆུད་པར་བྱ་སྟེ། 
དེ་ཡང་བསྟན་བཅོས་ལས། 
གང་དང་གང་དག་རྟེན་འབྱུང་བ། 
།དེ་དག་ངོ་བོ་ཉིད་ཀྱིས་ཞི། 
།དེ་ལྟ་བས་ན་སྐྱེ་བ་དང་། 
།སྐྱེས་པ་ཉིད་ནི་ཞི་བའོ། 
།ཞེས་འབྱུང་བ་ཡིན་ནོ། 
།འདི་ལ་སྐྱེས་པར་གྱུར་པ་དང་། 
།སྐྱེ་བ་ངོ་བོ་ཉིད་ཀྱིས་སྐྱེ་བ་མེད་པ་གང་ཡིན་པ་[^167K]རྟེན་ཅིང་འབྲེལ་བར་འབྱུང་བའི་དོན་དུ་གསུངས་སོ། 
།སྡུག་བསྔལ་ཡང་རྟེན་ཅིང་འབྲེལ་བར་འབྱུང་བ་ཡིན་པས་རང་བཞིན་གྱིས་མ་སྐྱེས་པའོ། 
།གང་གིས་[^168K]ངོ་བོ་ཉིད་ཀྱིས་སྐྱེ་བ་མེད་པ་དེ་ཉིད་མྱ་ངན་ལས་འདས་པ་སྟེ། 
གཉི་ག་ཡང་མ་སྐྱེས་པའི་ཕྱིར་རོ། 
།འདི་ལྟར་ཡང་འཁོར་བ་ལས་ནི་མྱ་ངན་འདས། 
།བྱེ་བྲག་དབྱེ་བ་ཅུང་ཟད་མེད། 
།མྱ་ངན་འདས་ལས་འཁོར་བ་ཡང་། 
།བྱེ་བྲག་དབྱེ་བ་ཅི་ཡང་མེད། 
།མྱ་ངན་འདས་ཀྱི་མཐའ་འདི་ནི། 
།འཁོར་བའི་མཐའ་ཡང་དེ་ཡིན་ཏེ། 
།དེ་གཉིས་ལ་ནི་ཅུང་ཟད་ཀྱང་། 
།བྱེ་བྲག་ཤིན་ཏུ་ཕྲ་བའང་མེད། 
།ཅེས་བྱ་བ་བསྟན་པ་ཡིན་ནོ། 
།མཐའ་ཞེས་བྱ་བའི་སྒྲ་ནི་མཆོག་ཏུ་བྱུང་བའོ[^169K]། 
།མཆོག་ཏུ་བྱུང་བ་ཞེས་བྱ་བ་ནི་ཕུལ་དུ་ཕྱིན་པ་ཞེས་བྱ་སྟེ། 
བྱིས་པའི་སྐྱེ་བོ་རྣམས་ཀྱི་སྤྱོད་ཡུལ་དུ་[^170K]གྱུར་པའི་མཐའི་རང་བཞིན་ནི་གཉི་ག་ཡང་མ་སྐྱེས་པའི་ཕྱིར་ངོ་བོ་ཉིད་ཀྱིས་སྐྱེ་བ་མེད་པས་འཁོར་བ་དང་མྱ་ངན་ལས་འདས་པ་གཉིས་གཅིག་གོ། 
།དེ་བས་ན་མྱ་ངན་ལས་འདས་པ་དང་ཁྱད་པར་མེད་པའི་ཕྱིར་རྟེན་ཅིང་འབྲེལ་བར་འབྱུང་བ་ལ་ཡང་ཆོས་ཞེས་བྱ་[^171K]སྟེ། 
དེ་མཐོང་བས་མྱ་ངན་ལས་འདས་པ་ཡང་མཐོང་བས་ན་སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་ངོ་། 
།ཆོས་ཀྱི་ངོ་བོ་ཉིད་དང་སངས་རྒྱས་བཅོམ་ལྡན་འདས་ཐ་མི་དད་པས་ན་[^172K]མཐོང་བས་སངས་རྒྱས་མཐོང་བ་ཡིན་ནོ། 
།དེ་ལྟར་ན་རྟེན་ཅིང་འབྲེལ་བར་འབྱུང་བའི་སྐྱེ་བ་[^173K]ལ་དམིགས་པའི་ཆོས་ཤེས་པས་རྟེན་བདེན་པ་གསུམ་རྟེན་ཅིང་འབྲེལ་[^174K]བར་འབྱུང་བ་ངོ་བོ་ཉིད་ཀྱིས་མ་སྐྱེས་ལ། 
མྱ་ངན་ལས་འདས་པ་ཡང་དེའི་ངོ་བོ་ཉིད་ཡིན་པར་མཐོང་བས་མངོན་པར་རྟོགས་པ་གཅིག་ཏུ་ཟད་དོ། 
།དེ་ལ་རྟེན་ཅིང་འབྲེལ་བར་འབྱུང་བ་ལ་དམིགས་པའི་ཆོས་ཤེས་པ་སྡུག་བསྔལ་གྱི་སྐྱེ་བ་མེད་པ་དང་འགག་པ་མེད་པ་ཡོངས་སུ་གཅོད་པ་གང་ཡིན་པའི་བདག་ཉིད་དེ་སྡུག་བསྔལ་ཡོངས་སུ་ཤེས་སོ། 
།ལས་དང་ཉོན་མོངས་པའི་སྐྱེ་བ་དང་འགག་པ་མེད་པ་ཡོངས་སུ་གཅོད་པ་གང་ཡིན་པ་དེ་ནི་ཀུན་འབྱུང་བ་ཤེས་པའོ། 
།རྟེན་ཅིང་འབྲེལ་བར་འབྱུང་བའི་སྐྱེ་བ་མེད་པ་དང་འགག་པ་མེད་པ་ཡོངས་སུ་གཅོད་པ་མ་[^175K]ཡིན་པ་འདི་ནི་འགོག་པ་ཤེས་པའོ། 
།ལམ་གྱི་བདེན་པ་ཡང་རྟེན་\[༡༣བ\]ཅིང་འབྲེལ་བར་འབྱུང་བ་ཡིན་པས་ངོ་བོ་ཉིད་ཀྱིས་སྐྱེ་བ་མེད་པ་དང་འགག་པ་མེད་པ་ཡོངས་སུ་གཅོད་པ་གང་ཡིན་པ་དེ་ནི་ལམ་ཤེས་པའོ། 
།དེ་ལྟར་ན་ཆོས་ཤེས་པས་སྐད་ཅིག་གཅིག་ལ་རྟེན་ཅིང་འབྲེལ་བར་འབྱུང་བ་མཐོང་བས་སྔོན་མ་མཐོང་བའི་བལྟ་བར་[^176K]བྱ་བ་གཞན་མི་སྲིད་དོ། 
།གལ་ཏེ་དེ་ལྟར་ན་མཐོང་བའི་ལམ་སྐད་ཅིག་མ་བཅོ་ལྔར་ཇི་ལྟར་གཞག 
།སྡེ་པ་ཁ་ཅིག་ནི་མཐོང་བའི་ལམ་སྐད་ཅིག་མ་བཅོ་ལྔར་མི་འདོད་ཀྱི། 
མངོན་པར་རྟོགས་པ་གཅིག་ཏུ་ཟད་པར་འདོད་དོ། 
།དེ་དག་གི་འདོད་པ་དང་བཤད་པ་འདི་[^177K]མི་འགལ་ལོ། 
།གང་དག་སྐད་ཅིག་མ་བཅོ་ལྔར་འདོད་པ་དེ་དག་གི་ལྟར་[^178K]ཡང་དེ་ལྟ་བུས་གདུལ་བའི་སྐྱེ་བོ་ལ་དེ་བསྟན་པས་ཕན་གདགས་པའི་ཕྱིར་ཤེས་པ་ངོ་བོ་གཅིག་ལ་[^179K]ཆར་ཕྱེ་སྟེ། 
ཆ་བཅོ་ལྔར་རྣམ་པར་གཞག་གོ། 
།གལ་ཏེ་དེ་ལྟར་ན་ལམ་སྒོམ་པ་རྣམ་པ་བཅུ་དྲུག་པ་དེ་ཅི་ལྟ་བུར་ཐར་པར་[^180K]འདོད་པ་རྣམས་ལམ་རྣམ་པ་གཞན་དག་གིས་དེ་ཁོ་ན་ཤེས་པ་ལ་འཇུག་པ་གོམས་པར་བྱ་བའི་ཕྱིར་འདི་ཡང་ཡོངས་སུ་བརྟགས་ནས་རྣམ་པར་གཞག་པ་ཉིད་དེ། 
དེ་ཁོ་ན་ནི་ངོ་བོ་གཅིག་པུར་ཟད་དོ། 
།ཅི་སྟེ་ཁྱད་པར་དུ་དབྱེ་བའི་རྣམ་པ་དངོས་པོ་གཞན་ཤེས་པ་གཞན་གྱིས་[^181K]གཟུང་བ་ཞིག་ཡོད་ན་ནི། 
དེའི་ཚེ་རྣམ་པ་ཡོངས་སུ་མ་བཅད་པ་[^182K]ཡོངས་སུ་བཅད་དགོས་པར་འགྱུར་ཏེ། 
ཆོས་ཤེས་པ་དེའི་འོག་ཏུ་བྱེ་བྲག་ཏུ་ཡོངས་སུ་གཅད་པར་བྱ་བ་བྱེ་བྲག་དབྱེ་བ་ཞིག་ཡོད་ན་ནི་དེའི་དམིགས་པ་གཞན་དུ་བརྟགས་པས་དེས་དེའི་ངོ་བོ་བྱེ་བྲག་ཏུ་ཡོངས་སུ་གཅད་[^183K]དགོས་པས་མི་མཁས་པ་སུས་དངོས་པོ་ཤིན་ཏུ་ཕྲ་བ་ལ་རང་གི་ངོ་བོར་སྐྱེ་བར་རྣམ་པར་བརྟགས་པས་ཀྱང་རྟེན་ཅིང་འབྲེལ་བར་འབྱུང་བའི་དོན་ངོ་བོ་ཉིད་ཀྱིས་སྐྱེ་བ་མེད་ཅིང་རོ་གཅིག་པའི་དོན་མི་ཤེས་པ་ཡིན་ན་རགས་པ་[^184K]ས་ལ་སོགས་པ་ལྟ་ཅི་སྨོས། 
དེ་ལྟར་[^185K]རྟེན་ཅིང་འབྲེལ་བར་འབྱུང་བའི་དོན་དེ་མཚན་ཉིད་གཅིག་ཏུ་མཐོང་སྟེ། 
རིམ་གྱིས་གོམས་པར་བྱས་ནས་མ་རིག་པ་མ་ལུས་པར་འགགས་ཏེ། 
རྟེན་ཅིང་འབྲེལ་བར་འབྱུང་བའི་ངོ་བོ་ཉིད་ལ་དམིགས་པའི་ཤེས་པ་ལ་གནས་པ་ནི་མཐོང་བའི་ཆོས་ལ་མྱ་ངན་ལས་འདས་པ་དང་བྱ་བ་བྱས་པ་ཞེས་བྱ་བར་རྣམ་པར་གཞག་སྟེ་གཞན་དུ་མ་ཡིན་ནོ། 
།ཅི་སྟེ་ཁྱོད་ཀྱི་གཞུང་ལྟར་ན། 
ཉོན་མོངས་ཟད་པའི་དགེ་སློང་གི 
།འཁོར་བ་གལ་ཏེ་རྣམ་བཟློག་[^186K]ན། 
།རྫོགས་པའི་སངས་རྒྱས་རྣམས་ཀྱིས་ཀྱང་། 
།ཅི་ཕྱིར་དེ་ཡི་རྩོམ་མི་བཟད[^187K]། 
།གལ་ཏེ་ཡེ་ཤེས་ཀྱིས་ཉོན་མོངས་པ་བཟློག་ན་ལས་ལྡོག་སྟེ། 
རྒྱུ་དང་རྐྱེན་དུ་མི་ལྡན་པའི་ཕྱིར་ཐོག་མ་མེད་པ་ནས་འཁོར་བར་འཇུག་པ་དང་སྐྱེ་བ་དང་འཆི་བ་གཅིག་ནས་གཅིག་ཏུ་བརྒྱུད་པ་རང་གི་མཚན་ཉིད་ཀྱིས་གྲུབ་པའི་ངོ་བོ་གཟུགས་ལ་སོགས་པའི་རྒྱུན་ལྡོག་ན་དེ་ལྟ་ན་ནི་དེ་རྩོམ་པ་རྫོགས་པའི་སངས་རྒྱས་རྣམས་ཀྱིས་མ་གསུངས་པ་ནི་གཏན་ཚིགས་འདི་ལྟ་བུ་ཞིག་གིས་བཅོམ་ལྡན་འདས་ཀྱིས་རྩོམ་པ་མ་གསུངས་སོ། 
།ཞེས་འདི་ལ་ཁྱོད་ཀྱི་ཕུང་པོའི་རྒྱུན་དེའི་རྩོམ་པ་ཐ་མ་བཞིན་དུ་བརྗོད་དགོས་པར་འགྱུར་རོ། 
།མི་མཁྱེན་ཏེ་མ་གསུངས་སམ་གཞན་ཞིག་གི་ཕྱིར་མ་གསུངས་ཞེས་བྱ། 
འདི་ལ་བཅོམ་ལྡན་འདས་ནི་ཐམས་ཅད་མཁྱེན་པར་[^188K]ཁས་ལེན་པའི་ཕྱིར་མི་མཁྱེན་ནི་མི་སྲིད་དོ། 
།གཞན་ཞིག་གི་ཕྱིར་མ་གསུངས་ཞེས་བྱར་ནི་དེ་ཡང་མི་རིགས་སོ། 
།ཟོ་ཆུན་བརྒྱུད་མོའི་འཁྲུལ་འཁོར་ལྟར་ཐོག་[^189K]མ་མེད་པའི་ཕྱིར་མ་གསུངས་ཞེས་བྱར་ནི་གལ་ཏེ་དེ་ལྟར་ན་ཟོ་ཆུན་བརྒྱུད་མོའི་འཁྲུལ་འཁོར་ལྟར་ཐོག་མ་མེད་པ་དེ་བཞིན་དུ་དེའི་ཐ་མ་ཡང་མེད་པར་འགྱུར་ཏེ། 
འཁོར་ལོ་ལ་སོགས་པའི་དཔེ་ལ་ཡང་དེ་སྐད་ཅེས་བརྗོད་པར་བྱའོ། 
།ཟད་པར་འགྱུར་རོ་ཞེས་བཤད་པས་ཐ་མ་ཡོད་པ་སྐད་བྱ་ན་ནི་དེའི་ཕྱིར་སངས་རྒྱས་བཅོམ་ལྡན་འདས་ལ་མི་མཁྱེན་པ་ཡོད་པར་འགྱུར་ཏེ། 
མི་མཁྱེན་མི་སྲིད་པས་རྩོམ་པ་ཡང་བསྟན་དགོས་སོ། 
།མ་བསྟན་ན་ཡང་རིགས་པ་འདི་དང་སྦྱར་ན་མེད་དུ་མི་རུང་སྟེ་དེ་བས་ན། 
རྩོམ་པ་ཡོད་ན་ངེས་པར་ཡོང[^190K]། 
།ལྟ་བར་གྱུར་པ་ཡོངས་སུ་འཛིན། 
།རྩོམ་པ་ཡོད་པར་བརྟགས་ན་ནི། 
།འཁོར་བ་ཐོག་མ་ཅན་དུ་འགྱུར་རོ། 
།ཐོག་མ་ཡོད་པ་ཅན་དུ་གྱུར་ན་ནི་རྒྱུ་མེད་པར་སྨྲ་བ་ཁས་བླངས་པས་ལོག་པར་ལྟ་བ་ཉིད་དུ་འགྱུར་རོ། 
།རྟེན་ཅིང་འབྲེལ་བར་འབྱུང་བ་སྨྲ་བ་ལ་ནི་ཉེས་པ་འདི་མེད་དོ། 
།སུ་དངོས་པོ་རྣམས་རྟེན་ཅིང་\[༡༤བ\]འབྲེལ་བར་འབྱུང་བའི་འདོད་པ་དེ་ནི་དེ་དག་ངོ་བོ་ཉིད་ཀྱིས་མ་སྐྱེས་པར་འདོད་པས་དེ་དག་གི་ཐོག་མའམ་ཐ་མ་མེད་པས་ཡོངས་སུ་བརྟག་པ་མི་ནུས་པར་བསྟན་པའི་ཕྱིར། 
རྟེན་ཅིང་འབྲེལ་པར་གང་འབྱུང་བ། 
།དེ་ལ་སྔོན་དང་ཐ་མ་ཅི། 
།ཞེས་བྱ་བ་སྨོས་ཏེ་གདོན་མི་ཟ་བར་འདི་ཉིད་ཁས་བླངས་དགོས་སོ། 
།གཞན་དུ་ན་ནི་འཁོར་བ་ཐོག་མ་ཅན་དུ་འགྱུར་བར་ཡང་མ་ཟད་དེ། 
ངོ་བོ་ཉིད་ཀྱིས་སྐྱེ་བ་ན་[^191K]གཞན་དུ་འགྱུར་མི་སྲིད་པས་རྟག་པ་ཁོ་ནར་གྱུར་པར་[^192K]བསྟན་པའི་ཕྱིར། 
སྔོན་སྐྱེས་པ་ནི་ཇི་ལྟ་བུར། 
།ཕྱི་ནས་རབ་ཏུ་ལྡོག་པར་འགྱུར། 
།ཞེས་བྱ་བ་སྨོས་སོ། 
།ངོ་བོ་ཉིད་མི་འགྱུར་བས་རྟག་གོ་ཞེས་བྱ་བའི་ཐ་ཚིག་གོ། 
།དངོས་པོ་སྐྱེ་བ་དེའི་རང་བཞིན་མེད་པ་ལས་འབྱུང་བ་ཁས་ལེན་ན་ནི། 
རྩོམ་པ་ཡོད་ན་ངེས་པར་ཡང་། 
།ལྟ་བར་གྱུར་པ་ཡོངས་སུ་འཛིན། 
།མེད་པ་ལས་དངོས་པོ་རྣམས་རྐྱེན་མི་[^193K]རྒྱུ་མེད་པ་ཁོ་ན་ལས་སྐྱེ་བར་འགྱུར་རོ། 
།དེ་བས་ན་རྒྱུ་མེད་པར་ལྟ་བ་དེ་ཡང་དེ་བཞིན་དུ་ཡོད་ལ་དེ་ཡང་འབྲེལ་ན་ནི་ཆད་པར་ལྟ་བའི་སྐྱོན་དུ་ཡང་འགྱུར་རོ། 
།ནམ་ཞིག་འདི་ལ་རྟེན་ཅིང་འབྲེལ་བར་གང་འབྱུང་བ། 
།དེ་ལ་སྔོན་དང་ཐ་མ་ཅི། 
།ངོ་བོ་ཉིད་ཀྱིས་མ་སྐྱེས་པའི་ཕྱིར་ཏེ། 
འདི་ལྟར་རྟེན་ཅིང་འབྲེལ་བར་འབྱུང་བས་འདི་ནི་ངོ་བོ་ཉིད་ཀྱིས་མ་སྐྱེས་པའོ། 
།དེས་ན་ཐེ་ཚོམ་མེད་པར། 
སྔོན་དང་ཕྱི་མའི་[^194K]མཐའ་སྤངས་པས། 
།འགྲོ་བ་སྒྱུ་མ་བཞིན་དུ་སྣང་། 
།ཇི་ལྟར་སྒྱུ་མ་མཁན་གྱིས་སྒྱུ་མ་སྒྲུབ་པའི་སྔགས་ཀྱི་སྦྱོར་བ་ལས་[^195K]གླང་པོ་ཆེ་དང་རྟ་དང་མི་ལ་སོགས་པ་བྱུང་བ་རྣམས་ངོ་བོ་ཉིད་ཀྱིས་མ་སྐྱེས་ན་གླང་པོ་ཆེ་ལ་སོགས་པར་སྣང་སྟེ། 
དེ་དག་ལ་གླང་པོ་ཆེ་ཡང་དག་པ་ལ་སོགས་པ་ལྟར་སྔོན་དང་ཐ་མའི་རྟོག་པ་མི་འབྱུང་བ་དེ་བཞིན་དུ་གླང་པོ་ཆེ་ཡང་དག་པ་ལ་སོགས་པར་འདོད་པ་རྣམས་ཀྱང་རྟེན་ཅིང་འབྲེལ་བར་འབྱུང་བས་སྔོན་དང་ཕྱི་མའི་མཐར་བརྟག་པ་[^196K]མི་རིགས་ཏེ་དེ་ལྟར་ན། 
སྔོན་དང་ཕྱི་མའི་མཐའ་སྤངས་པ། 
།འགྲོ་བ་སྒྱུ་མ་བཞིན་དུ་སྣང་། 
།སྐྱེས་ནས་སྐད་ཅིག་ཀྱང་མི་སྡོད་པར་འགྲོ་བས་འགྲོ་བར་བྱའོ། 
།སླུ་བའི་[^197K]བདག་ཉིད་པས་སྒྱུ་མ་སྟེ། 
དེའི་ངོ་བོ་ཉིད་ལ་རྨོངས་པ་རྣམས་ལ་ལོག་པར་སྣང་བས་སླུ་བ་[^198K]ཡིན་ནོ། 
།དེའི་སླུ་བ་[^199K]ཉིད་བསྟན་པའི་ཕྱིར། 
།གང་ཚེ་སྒྱུ་མ་བྱུང་ཞེ་འམ། 
།གང་གི་ཚེ་ན་འཇིག་འགྱུར་ཞེས། 
།སྒྱུ་མ་ཤེས་པ་དེར་མི་རྨོངས། 
།སྒྱུ་མ་མི་ཤེས་ཡོངས་སུ་སྐོམ། 
།ཞེས་བྱ་བ་སྨོས་སོ། 
།ཇི་ལྟར་སྒྱུ་མ་མཁན་གྱི་སྔགས་ཀྱི་རྐྱེན་ལས་བྱུང་བའི་བུད་མེད་ན་ཆུང་སྒྱུ་ཐབས་རྣམས་ལེགས་པར་བསླབས་པ་ལྟ་བུ་དབྱིབས་དང་སྤྱོད་ལམ་ཤིན་ཏུ་མཛེས་པ་ཚུལ་ཤིན་ཏུ་[^200K]མཛེས་ཤིང་གཞོགས་སྟེགས་[^201K]ལ་མཁས་པ་ཕུན་སུམ་ཚོགས་པ་ཡིད་འཕྲོག་པ་དག་ནི་དེའི་ངོ་བོ་ཉིད་ལ་མི་མཁས་པ་འདོད་པ་ལ་ཞེན་པ་རྣམས་ལ་ན་ཆུང་ཡང་དག་པ་བཞིན་དུ་མཆོག་ཏུ་དགའ་བའི་གནས་སུ་འགྱུར་ཏེ། 
དེ་ལ་ཇི་ལྟར་མི་མཁས་པ་དག་རྣམ་པར་རྟོག་པ་ལྟར་རང་བཞིན་མེད་དེ་དེའི་ངོ་བོ་ཉིད་ལ་མཁས་པ་སྒྱུ་མ་མཁན་ནི་སྒྱུ་མ་ཡང་དག་པ་མ་ཡིན་པར་སྣང་བ་ཁོང་དུ་ཆུད་པས་དེ་ལྟར་ཡང་རྨོངས་པའི་སེམས་མི་འབྱུང་ངོ་། 
།དེ་བཞིན་དུ་འདིར་ཡང་སྒྱུ་མ་མཁན་ལྟ་བུའི་རྣལ་འབྱོར་པ་མཁས་པ་རྣམས་ཀྱིས། 
སྲིད་པ་སྨིག་རྒྱུ་སྒྱུ་[^202K]འདྲ་བར། 
།བློ་ཡིས་མཐོང་བར་གྱུར་ན་ནི། 
།སྔོན་གྱི་མཐའ་འམ་ཕྱི་མའི་མཐར[^203K]། 
།ལྟ་བས་ཡོངས་སུ་བསླད་མི་འགྱུར། 
།རྣལ་འབྱོར་པས་སྲིད་པ་འདུས་བྱས་མ་ལུས་པ་སྒྱུ་མ་དང་སྨིག་རྒྱུ་བ་ལྟ་བུར་བློ་ཡང་དག་པའི་བསམ་པ་སོ་སོ་[^204K]རང་གི་ཤེས་རབ་ཀྱིས་[^205K]མཐོང་ན་དོན་དམ་པའི་[^206K]ངོ་བོ་ཉིད་དུ་གང་ཡང་མི་དམིགས་པས་དངོས་པོའི་རང་བཞིན་གང་ཡིན་པ་དེ་ལ་སྔོན་གྱི་མཐའ་འམ། 
ཕྱི་མའི་མཐར་ཡོངས་སུ་བསླད་པར་མི་འགྱུར་ཏེ། 
བློ་ཕྱིན་ཅི་ལོག་པར་མི་འགྱུར་རོ། 
།དེ་བས་ན་འཕགས་པའི་སྐྱེ་བོར་ཐམས་ཅད་གཤེགས་ཤིང་རྗེས་སུ་གཤེགས་པ་ངོ་བོ་ཉིད་མེད་པའི་ལམ་འདི་བོར་ནས་བདག་[^207K]ནི་སྒྱུ་མའི་བུད་མེད་ལ་མི་མཁས་པ་དག་བཞིན་དུ། 
གང་དག་གིས་ནི་འདུས་བྱས་ལ། 
།སྐྱེ་དང་འགག་པར་རྣམ་བརྟག་པ[^208K]། 
།དེ་དག་རྟེན་འབྱུང་འཁོར་ལོ་ཡི། 
།འགྲོ་བ་ཤིན་ཏུ་མི་ཤེས་སོ། 
།རང་གི་མཚན་ཉིད་སྐྱེ། 
རང་གི་མཚན་ཉིད་འགག་གོ་ཞེས་དེ་ལྟར་གང་དག་རང་གི་མཚན་ཉིད་སྐྱེ་ཞིང་འགག་པའི་ཚུལ་གྱིས་འདུས་བྱས་ཀྱི་སྐྱེ་བ་[^209K]དང་འགག་པ་ཡོངས་སུ་བརྟགས་པ་དག་གིས་ནི་རྟེན་ཅིང་འབྲེལ་བར་འབྱུང་བའི་འཁོར་ལོ་ལ་ཐོག་མ་དང་དབུས་དང་། 
ཐ་མ་དང་བྲལ་བ་མགལ་མེ་བསྐོར་བ་ལྟ་བུའི་འགྲོ་བ་འཇུག་པ་[^210K]ཤིན་ཏུ་མི་ཤེས་ཏེ[^211K]། 
འདུས་བྱས་རང་བཞིན་ཡོད་པ་སྐྱེ་ཞིང་འཇིག་མི་སྲིད་པ་ལ་སྐྱེ་བ་དང་འཇིག་པ་རྟོག་པས་དེ་དག་གིས་རྟེན་ཅིང་འབྲེལ་པར་འབྱུང་བའི་འཁོར་ལོ་ཁོང་དུ་ཆུད་ཅེས་བྱའོ། 
།རང་གི་མཚན་ཉིད་དུ་\[༡༥བ\]སྐྱེ་བར་ཁས་བླངས་ན་ཅིའི་ཕྱིར་རྟེན་ཅིང་འབྲེལ་པར་འབྱུང་བའི་དོན་ཁོང་དུ་ཆུད་པ་མ་ཡིན་ཞེས་ཟེར་བ་དེ་ལ། 
དེ་དང་དེ་བརྟེན་གང་བྱུང་བ[^212K]། 
།རང་བཞིན་དུ་ནི་དེ་མ་[^213K]སྐྱེས། 
།རང་བཞིན་དུ་ནི་གང་མ་སྐྱེས། 
།དེ་ནི་སྐྱེས་[^214K]ཞེས་ཇི་སྐད་བྱ། 
།ཞེས་བྱ་བ་སྨོས་སོ། 
།དེ་དང་དེ་བརྟེན་ཞེས་བྱ་བ་ནི་དེ་དང་དེ་ལ་ལྟོས་ཞེས་བྱ་བའི་ཐ་ཚིག་གོ། 
།དེ་དང་དེ་ཞེས་བྱ་བ་སྤྱིར་བསྙག་པ་ཐམས་ཅད་བསྡུ་བའི་ཕྱིར་[^215K]ཚིག་འདིས་ནང་གི་མ་རིག་པ་ལ་སོགས་པ་དང་ཕྱིའི་རླུང་གི་དཀྱིལ་འཁོར་ལ་སོགས་པ་མ་ལུས་པ་དག་འདུ་བྱེད་ལ་སོགས་པ་དང་ཆུའི་དཀྱིལ་འཁོར་ལ་སོགས་པ་སྐྱེ་བ་ལ་རྒྱུའི་དངོས་པོར་གནས་པར་གྱུར་ཏེ། 
རྒྱུ་དེ་དང་དེ་ལ་བརྟེན་ནས་གང་སྐྱེ་བ་དེ་གལ་ཏེ་རང་གི་ངོ་བོས་[^216K]གྲུབ་པ་ཞིག་ཡིན་ན་ནི་དེ་ཡོད་པར་གྱུར་པས་གྲུབ་པའི་ངོ་བོའི་དུས་བཞིན་དུ་སྐྱེ་བའི་རྒྱུ་ལ་མི་ལྟོས་པར་འགྱུར་རོ། 
།ཅི་སྟེ་སྐྱེ་བ་དེ་སྔོན་རང་གི་ངོ་བོ་[^217K]མེད་ན་ནི་སྐྱེས་པ་དེ་ཡང་གཟུགས་བརྙན་བཞིན་དུ་ངོ་བོ་ཉིད་ཀྱིས་ཡོད་པ་མ་ཡིན་པར་མངོན་པས། 
དེ་དང་དེ་བརྟེན་གང་བྱུང་བ། 
།རང་བཞིན་དུ་ནི་དེ་མ་སྐྱེས། 
།ཞེས་བྱ་བ་སྨོས་སོ། 
།ཅི་སྐྱེ་བ་ངོ་བོ་ཉིད་ཀྱིས་མེད་ཀྱང་བླ་[^218K]སྟེ་ཐ་སྙད་དུ་གཟུགས་སྐྱེས་སོ། 
།ཚོར་བ་སྐྱེས་སོ་ཞེས་བྱ་བས་སྐྱེ་བ་ཡོད་དོ་སྙམ་དུ་སེམས་ན་ནི་ཀྱེ་མ་ལམ་ལོག་པར་སོང་དུ་གདོན་མི་ཟའོ། 
།མཁས་པས་ནི་གཟུ་བོ་[^219K]ལྟ་བུའི་བློས་རྣམ་པར་དཔྱད་པའི་རིགས་པ་སྙམ། 
རང་བཞིན་དུ་ནི་གང་མ་སྐྱེས། 
།དེ་ནི་སྐྱེས་ཞེས་ཇི་སྐད་བྱ། 
།སའི་རང་གི་མཚན་ཉིད་ནི་ཕྲ་བ་[^220K]སྟེ། 
གལ་ཏེ་དེ་རང་གི་མཚན་ཉིད་དུ་མ་སྐྱེས་པར་སེམས་ན་དེ་གཤེར་བའི་མཚན་ཉིད་དུ་སྐྱེས་ས་[^221K]ཞེས་བརྟག་ཏུ་ནི་མི་རུང་ན། 
དེ་གཞན་གང་ཅི་ཞིག་ཏུ་སྐྱེ་བར་བརྟག 
།དེ་བས་ན་བདག་དང་གཞན་ལས་སྐྱེ་མི་སྲིད་པས་སྐྱེ་བ་མེད་[^222K]གྲུབ་བོ། 
།དེ་ལྟར་རྟེན་ཅིང་འབྲེལ་པར་འབྱུང་བ་ལ་སྐྱེ་བ་མི་སྲིད་པ་ཅི་བསྟན་ནས[^223K]། 
ད་ནི་འགག་པ་མི་སྲིད་པར་བསྟན་པར་བཞེད་ནས། 
རྒྱུ་ཟད་པ་ཡིས་[^224K]ཞི་བ་ནི། 
།ཟད་ཅེས་བྱ་བར་མངོན་པ་སྟེ། 
།རང་བཞིན་དུ་ནི་གང་མ་ཟད། 
།དེ་ལ་ཟད་ཅེས་ཇི་སྐད་བརྗོད། 
།ཅེས་བྱ་བ་སྨོས་སོ། 
།སྐྱེས་པའི་དངོས་པོ་སྐྱེ་བ་ཡོད་ན་འཇིག་ལ་དངོས་པོའི་གནས་པ་ཡང་རྐྱེན་གྱི་ཁ་ན་ལས་ཏེ་གནས་པའི་རྐྱེན་མེད་ན་འཇིག་པར་འགྱུར་བས་དེ་ལྟར་ན་[^225K]འཇིག་རྟེན་ན་རྒྱུ་ཟད་ནས་ཞི་བ་དང་མྱ་ངན་ལས་འདས་པ་[^226K]གང་ཡིན་པ་དེ་ཉིད་ཞི་བ་ཞེས་བྱ་བར་དམིགས་ཏེ། 
གང་ཡང་གནས་པའི་རྐྱེན་མེད་ན་ཟད་པར་འགྱུར་བ་དེ་གནས་པའི་རྐྱེན་མེད་པ་ལ་རག་ལས་པས་རང་གི་ངོ་བོར་གྲུབ་པ་མེད་པར་ཁོང་དུ་ཆུད་ནས། 
རང་བཞིན་གྱིས་ནི་གང་མ་ཟད། 
།དེ་ལ་ཟད་ཅེས་ཇི་སྐད་བརྗོད། 
།ཅེས་བྱ་བ་སྨོས་སོ། 
།གལ་ཏེ་རང་བཞིན་གྱིས་ཟད་པ་ཞིག་ཡོད་ན་ནི་དེ་རྐྱེན་ལ་ལྟོས་པར་མི་འགྱུར་རོ[^227K]། 
།དེ་རྒྱུ་ཡོངས་སུ་ཟད་པ་ལས་མ་ཡིན་པར་འགྱུར་རོ། 
།དེའི་ཕྱིར་ལས་དང་ཉོན་མོངས་པའི་དངོས་པོ་མེད་པར་མ་གྱུར་ཀྱང་མྱ་ངན་ལས་འདས་པར་འགྱུར་ཏེ། 
དེ་བས་ན་འབད་མི་དགོས་པར་ཐར་བར་འགྱུར་རོ། 
།མར་དང་རས་ཡོངས་སུ་མ་ཟད་པར་མར་མེ་འཆི་བར་འགྱུར་བའི་རིགས་ན་དེ་ཡང་དེ་ལྟ་མ་ཡིན་པས་རང་གི་ངོ་བོར་གྲུབ་པའི་འགག་པ་མེད་དོ། 
།ཅི་སྟེ་མར་དང་རས་ཡོངས་སུ་ཟད་པ་ནི་མར་མེའི་འཆི་བའི་རྒྱུ་མ་ཡིན་ཏེ། 
ཇི་ལྟ་[^228K]ཞེ་ན། 
མར་དང་རས་ལྷན་ཅིག་ཏུ་འགགས་ལ་མར་མེའི་སྐད་ཅིག་མ་ཐ་མ་དེའི་རིགས་ཀྱི་མར་མེ་སྐད་ཅིག་མ་མ་འོངས་པའི་ལྷན་ཅིག་བྱེད་པའི་རྒྱུ་མེད་པས་སྐྱེ་བའི་ཡན་ལག་གི་དངོས་པོར་མ་གྱུར་པ་མ་འགགས་སོ། 
།མ་འོངས་པ་ཡང་སྐྱེ་བའི་རྐྱེན་མེད་པས་མ་སྐྱེས་ཏེ། 
དེ་ལྟ་བས་ན་མ་འོངས་པའི་རྐྱེན་མེད་པས་འདི་ལ་སྐྱེ་བ་མེད་ཅེས་བྱའོ། 
།སྙམ་དུ་སེམས་ན་ཡང་དེ་ལྟར་མ་འོངས་པའི་རྐྱེན་མེད་པ་མི་སྐྱེ་བའི་རྒྱུར་འགྱུར་ན་ནི་གལ་ཏེ་རྐྱེན་མེད་པར་མ་གྱུར་ན་གདོན་མི་ཟ་བར་སྐྱེ་བར་འགྱུར་རོ། 
།དེ་ལྟར་ན་མི་སྐྱེ་བ་ཡང་རྒྱུ་ཉིད་དུ་ཁས་བླངས་པ་ཡིན་ནོ་དེ་ལྟར་ཁས་ལེན་ན་རྒྱུ་ཟད་ནས་ཞི་བ་གང་ཡིན་པ་དེ་ཟད་པ་ཞེས་བྱ་བར་ཁས་བླངས་བ་ཡིན་ནོ། 
།གང་དག་དངོས་པོ་རྣམས་ཀྱི་འགག་པ་རྒྱུ་མེད་པ་[^229K]ཡིན་པར་འཛིན་པ་དེ་དག་གི་འགག་པ་དེ་དངོས་པོ་[^230K]ལ་བརྟེན་པར་མི་འགྱུར་ཏེ། 
ནམ་མཁའི་མེ་ཏོག་ལ་སོགས་པ་བཞིན་དུ་རྒྱུ་མེད་པའི་ཕྱིར་རོ། 
།གལ་ཏེ་དངོས་པོ་མེད་པའི་ཕྱིར་རྫ་མ་ལ་སོགས་པ་ཡང་རྟེན་ཅིང་འབྲེལ་བར་འབྱུང་བ་མ་ཡིན་ན་དེ་དག་ཀྱང་དངོས་པོ་ལ་བརྟེན་པས་དེ་བས་ན་དེ་དག་གཅིག་ཏུ་ངེས་པ་མེད་དོ་ཞེ་ན་ཡང་། 
འཇིག་\[༡༦བ\]རྟེན་ན་རྒྱུ་དང་བཅས་པ་གྲགས་པས་དེ་དག་ལྟར་མ་ཡིན་ནོ། 
།ཡང་ན་དེ་དག་ཀྱང་འགག་པ་བཞིན་དུ་དངོས་པོ་ལ་བརྟེན་པ་མེད་པའི་སྐྱོན་དུ་འགྱུར་རོ། 
།གལ་ཏེ་མེད་པ་ལ་རྒྱུ་ཞེས་ཇི་སྐད་དུ་བྱ་ཞེ་ན། 
ཡོད་པ་ལས་[^231K]ཡང་རྒྱུ་ཞེས་ཇི་སྐད་དུ་བྱ། 
ས་བོན་ཡོད་པའི་དུས་ཉིད་ན། 
།མྱུ་གུའི་རྒྱུའི་དངོས་པོར་ནི་ཤེས་པར་མི་རུང་སྟེ། 
མེད་པར་འགྱུར་བའི་ཚེ་རྒྱུར་འགྱུར་རོ། 
།དཔེར་ན་མེད་པར་འགྱུར་བའི་རྣམ་པར་ཤེས་པ་ཉིད་རྣམ་པར་ཤེས་པ་གཞན་གྱི་དེ་མ་ཐག་པའི་རྐྱེན་དུ་ཁས་བླངས་པ་[^232K]ལྟ་བུ་སྟེ། 
རྣམ་པར་ཤེས་པ་དེ་ཡོད་པའི་དུས་ན་རྣམ་པར་ཤེས་པ་གཞན་གྱི་རྒྱུ་ཡིན་ནོ་ཞེས་ནི་བརྗོད་པར་མི་ནུས་སོ། 
།རྣམ་པར་ཤེས་པ་གཉིས་ཅིག་ཅར་དུ་མི་འབྱུང་བའི་ཕྱིར་རོ། 
།ཡོད་པ་དང་མེད་པ་གཉིས་ཀྱི་གནས་པ་[^233K]པའི་རྣམ་པར་ཤེས་པ་གཞན་ནི་[^234K]མི་སྲིད་དོ། 
།ལ་ལ་རྒྱུ་འགགས་མ་ཐག་པ་ནི་འབྲས་བུ་སྐྱེ་བའི་རྐྱེན་ཡིན་ནོ་ཞེས་བྱ་བར་[^235K]མི་རིགས་སོ་ཟེར་བ་ཡང་ཡོད། 
དེ་བས་ན་མེད་པ་ཡང་རྒྱུར་སྲིད་པས་མེད་པ་རྒྱུར་མི་རུང་ངོ་ཞེས་བྱ་བར་མི་རིགས་སོ། 
།གལ་ཏེ་རིགས་པས་རྣམ་པར་དཔྱད་ན་རྒྱུར་མི་སྲིད་དོ་ཞེ་ན་ཡང་དེ་ནི་དེ་ལྟ་མ་ཡིན་ཏེ། 
འཇིག་རྟེན་གྱི་དངོས་པོ་རྣམས་ནི་རྣམ་པར་བརྟག་ཅིང་ཁས་བླང་བར་མི་བྱ་སྟེ། 
འཇིག་རྟེན་ཇི་ལྟ་བ་བཞིན་དུའོ། 
།འཇིག་རྟེན་ན་ཡང་མེད་པ་ལ་རྒྱུ་ཞེས་བྱ་བར་[^236K]ཡོད་དེ། 
འདི་ལྟར་ཆུ་མེད་པས་འབྲུ་མ་རུང་བར་འགྱུར་རོ[^237K]། 
།ཟན་མེད་པས་ངའི་བུ་ཤིའོ། 
།ཞེས་དེ་སྐད་དུ་ཆུ་དང་ཟན་མེད་པས་འབྲུ་དང་བུ་མ་རུང་བར་[^238K]བྱས་སོ་ཞེས་ཟེར་རོ། 
།འཇིག་རྟེན་པའི་ཐ་སྙད་ཐམས་ཅད་ལ་འཐད་པ་མེད་པས། 
འཇིག་རྟེན་ན་གྲགས་པའི་དོན་རྣམས་ཀྱང་འཇིག་རྟེན་ན་གྲགས་པས་རྣམ་པར་གཞག་པར་བྱ་སྟེ། 
འཐད་པས་ནི་མ་ཡིན་ནོ། 
།ཆུ་ལ་སོགས་པ་མེད་པ་ནི་འཇིག་པའི་རྒྱུ་ཞེས་བྱ་བ་ཡོད་དེ། 
དེ་བས་ན། 
རྒྱུ་ཟད་པ་ཡིས་[^239K]ཞི་བ་ནི་ཟེད་ཅེས་བྱ་བར་མངོན་པ་སྟེ། 
།ཞེས་བྱ་བ་གྲུབ་པོ། 
།རྒྱུ་ཟད་པ་ཉིད་ཉེ་བར་བཟུང་ནས་ཟད་པ་ཞེས་བྱ་བར་རྣམ་པར་གཞག་སྟེ། 
ཟད་པ་དེ་ནི་རྒྱུ་ཟད་པའི་སྔ་རོལ་གྱི་གནས་ན་མི་སྲིད་ལ་ཟད་ནས་ཡོད་པས་རང་གིས་གྲུབ་པའི་ངོ་བོ་ཉིད་མེད་དོ། 
།གང་རང་བཞིན་གྱིས་མ་ཟད་དེ་[^240K]རྒྱུ་ལ་མི་ལྟོས་པར་ངོ་བོ་ཉིད་ཀྱིས་ཟད་པ་ཡང་མ་ཡིན་པ་དེ་དག་གཞན་གྱི་ངོ་བོ་གང་གིས་ཟད་ཅེས་བྱ་བར་རྣམ་པར་གཞག 
།ཟད་པ་མ་ཡིན་པའི་ངོ་བོའི་ཆོས་ནི་ཟད་པའི་ངོ་བོ་ཉིད་[^241K]མི་མཐུན་པས་ཟད་པའི་ངོ་བོར་རྣམ་པར་གཞག་པར་མི་ནུས་སོ། 
།གང་གི་ཕྱིར་དེ་ལྟར་སྐྱེ་བ་དང་འགག་པ་འདི་རང་གི་དངོས་པོས་ཀྱང་སྲིད་པ་མ་ཡིན་ལ། 
གཞན་གྱི་དངོས་པོས་ཀྱང་མ་ཡིན་པ་དེའི་ཕྱིར་རྣལ་འབྱོར་པས་རྟེན་ཅིང་འབྲེལ་བར་འབྱུང་བ་ཇི་ལྟ་བ་བཞིན་དུ་མཐོང་སྟེ་འཐད་པས་རྣམ་པར་དཔྱད་ན། 
དེ་ལྟར་གང་ཡང་སྐྱེ་བ་མེད། 
།གང་ཡང་འགག་པར་མི་འགྱུར་རོ།། 
།།བམ་པོ་གཉིས་པའོ། 
།གལ་ཏེ་དེ་ལྟར་སྐྱེ་བ་དང་འཇིག་པ་གཉིས་མི་སྲིད་ན་བཅོམ་ལྡན་འདས་ཀྱིས། 
ཀྱེ་མ་འདུ་བྱེད་རྟག་པ་[^242K]མེད། 
།སྐྱེ་ཞིང་འཇིག་པའི་ཆོས་ཅན་ཡིན། 
།སྐྱེས་ནས་འགག་པར་འགྱུར་བ་སྟེ། 
།དེ་དག་ཉེ་བར་ཞི་བ་བདེ། 
།ཞེས་དེ་སྐད་གསུངས་པ་ཇི་ལྟ་བུ། 
གལ་ཏེ་སྐྱེ་བ་དང་འཇིག་པ་གཉིས་མེད་དུ་ཟིན་ན་དེའི་ཚེ་སྐྱེ་བ་དང་འཇིག་པའི་ལམ་མྱ་ངན་ལས་འདས་པར་འགྲོ་བའི་མན་ངག་བསྟན་པར་མི་འགྱུར་བ་ཞིག་ན། 
བསྟན་པས་དེ་བས་ན། 
སྐྱེ་བ་དང་འཇིག་པ་གཉིས་ཡོད་དོ་ཞེ་ན་ཡང་བཅོམ་ལྡན་འདས་ཀྱིས་དེ་སྐད་གསུངས་མོད་ཀྱི། 
དེ་གཉིས་རང་གི་ངོ་བོར་གྲུབ་པ་ལ་ལྟོས་ནས་གསུངས་པ་[^243K]ནི་མ་ཡིན་ནོ། 
།དེ་མེད་ཀྱང་འཇིག་རྟེན་འདི་རྟེན་ཅིང་འབྲེལ་བར་འབྱུང་བས་སྦྱོར་བ་མཛད་དེ། 
སྐྱེ་བ་དང་ནི་འཇིག་པའི་ལམ། 
།དགོས་པའི་དོན་དུ་བསྟན་པའོ། 
།དེ་བསྟན་པའི་སྒོ་ནས་དགོས་པ་འབའ་ཞིག་[^244K]སྒྲུབ་དགོས་པས་བཅོམ་ལྡན་འདས་ཀྱིས་སྐྱེ་བ་དང་འཇིག་པའི་ལམ་བསྟན་ཏོ། 
།སྐྱེ་བ་དང་འཇིག་པའི་ལམ་གྱིས་བསྟན་པའི་དགོས་པ་གང་ཞེ་ན། 
དེ་བསྟན་པའི་ཕྱིར། 
སྐྱེ་བ་ཤེས་པས་འཇིག་པ་ཤེས། 
།འཇིག་པ་ཤེས་པས་མི་རྟག་ཤེས། 
།མི་རྟག་ཉིད་ལ་འཇུག་ཤེས་པས། 
།དེས་ནི་ཆོས་ཀྱང་རྟོགས་པར་འགྱུར། 
།ཞེས་བྱ་བ་སྨོས་སོ། 
།འདུ་བྱེད་རྣམས་ལ་ཆགས་པ་ནི་མྱ་ངན་ལས་འདས་པའི་གྲོང་ཁྱེར་དུ་འགྲོ་བའི་ལམ་བསྒྲིབས་ཤིང་འདུག་པས་བཅོམ་ལྡན་འདས་ཀྱིས་དེའི་གཉེན་པོར་རེ་ཞིག་སྐྱེ་བ་དང་འཇིག་པའི་ལམ་བཤད་དོ། 
།ཇི་ལྟ་ཞེ་ན། 
འདི་ལྟར་སྐྱེ་བ་ཤེས་པས་འཇིག་པ་ཤེས་ཞེས་བྱ་བ་སྟེ། 
སྐྱེ་བ་[^245K]འཇིག་པའི་རྩ་བར་གྱུར་པའི་ཕྱིར་རོ། 
།འཇིག་པ་ཤེས་པ་ལ་འཇིག་པ་དང་མི་རྟག་པ་གཉིས་དོན་གཅིག་ཏུ་ཁོང་དུ་ཆུད་པའོ། 
།ས་གསུམ་གྱི་མི་རྟག་པ་ཉིད་ཀྱི་མེ་རབ་ཏུ་འབར་བའི་ནང་དུ་[^246K]འདུག་པ་ཁྱིམ་རབ་ཏུ་འབར་བར་ཆུད་པ་བཞིན་དུ་གདོན་མི་ཟ་བར་དེ་ལས་འདའ་བར་འདོད་ན་རྟེན་ཅིང་འབྲེལ་བར་འབྱུང་བའི་ཆོས་ཉིད་ངེས་པར་འབྱིན་པ་འགྱུར་བ་[^247K]མ་སྐྱེས་པ་མ་འགགས་པ་ཁོང་དུ་ཆུད་ན་དེས་མཆོག་ཏུ་ཟབ་པ་མྱ་ངན་ལས་འདས་པ་ཞེས་བྱ་བའི་ཆོས་ཁོང་དུ་ཆུད་དོ། 
།དེའི་ཕྱིར་དེ་ལྟར་བློ་མཆོག་དང་ལྡན་པའི་[^248K]རིམ་གྱིས་སྐྱེ་བ་དང་འཇིག་པའི་རྗེས་སུ་འབྲངས་[^249K]ནས། 
གང་དག་རྟེན་ཅིང་འབྲེལ་བར་འབྱུང་། 
།སྐྱེ་དང་འཇིག་པ་རྣམ་སྤངས་པ། 
།ཤེས་པར་གྱུར་པ་དེ་དག་ནི། 
།ལྟ་གྱུར་སྲིད་པའི་རྒྱ་མཚོ་རྒལ། 
།སྐྱེ་བ་མེད་པས་དངོས་པོར་ལྟ་བ་མེད། 
།འཇིག་པ་མེད་པས་ཆད་པར་ལྟ་བ་མེད་དོ། 
།སྐྱེ་བ་དང་འཇིག་པ་མེད་ན་རང་གི་མཚན་ཉིད་མེད་པས་[^250K]རྟག་པར་ལྟ་བ་མི་འབྱུང་ངོ་། 
།དེ་ལྟར་རྟེན་ཅིང་འབྲེལ་བར་འབྱུང་བའི་སྐྱེ་བ་དང་འཇིག་པ་མི་དམིགས་ན་ལྟ་བར་གྱུར་པའི་སྲིད་པའི་རྒྱ་མཚོ་ལས་རྒལ་བ་ཡིན་ནོ། 
།ལྟ་བར་གྱུར་པ་ཉིད་སྲིད་པའི་རྒྱ་མཚོའོ། 
།ལྟ་བའི་ཆུ་བོ་ཉིད་ལྟ་བར་གྱུར་པའི་སྲིད་པའི་རྒྱ་མཚོ་ཡིན་ནོ། 
།སྟོང་པ་ཉིད་ལ་བརྩོན་པ་དག་ནི་སྟོང་པ་ཉིད་མཐོང་བའི་གྲུ་ཆེན་པོས་གདོན་མི་ཟ་བར་དེ་ལས་རྒལ་བར་འགྱུར་རོ། 
།གང་དག་སྟོང་པ་ཉིད་དུ་ལྟ་བས་འཇིག་པ་དེ་དག་ནི་རྟེན་ཅིང་འབྲེལ་བར་འབྱུང་བ་སྐྱེ་བ་དང་འཇིག་པའི་མཐའ་གཉིས་སུ་ལྟུང་བ་དང་བྲལ་བར་ཁོང་དུ་ཆུད་པར་མི་ནུས་ཏེ་དེ་དག་གདོན་མི་ཟ་བར། 
སོ་སོའི་སྐྱེ་བོ་དངོས་བདག་ཅན། 
།ཡོད་དང་མེད་པར་ཕྱིན་ཅི་ལོག 
།ཉེས་པས་ཉོན་མོངས་དབང་གྱུར་པ། 
།རང་གི་སེམས་ཀྱིས་བསླུས་པར་འགྱུར། 
།ལས་ཇི་ལྟ་བ་དང་ཉོན་མོངས་པ་ཇི་ལྟ་བ་བཞིན་དུ་སོ་སོར་སྐྱེ་བས་སོ་སོའི་སྐྱེ་བོའོ། 
།གང་དངོས་པོ་རྣམས་ལ་བདག་ཉིད་དུ་གནས་པར་འཛིན་པ་དེ་དག་དངོས་བདག་གམ[^251K]། 
དངོས་པོ་ལ་བདག་ཏུ་འཛིན་པ་གང་ཡིན་པ་དེ་དག་དངོས་བདག་ཅན་ཏེ། 
བདག་ཏུ་འཛིན་པས་དེ་ལ་དམིགས་པའི་ཕྱིར་རོ། 
།ཡང་ན་ནི་དངོས་པོ་ལ་མངོན་པར་ཞེན་པས་དངོས་བདག་ཅན་ཏེ། 
དེ་དག་དངོས་པོ་དང་དངོས་པོ་མེད་པ་ལ་ཕྱིན་ཅི་ལོག་པའི་ཉེས་པ་རང་གིས་ཡོངས་སུ་རྟོག་པས་བསྐྱེད་པས་ཉོན་མོངས་པ་རྣམས་ཀྱི་དབང་དུ་འགྱུར་རོ། 
།དེ་དག་དངོས་པོ་ཡིད་དུ་འོང་བའི་གནས་སུ་གྱུར་པ་ལ་ནི་རྗེས་སུ་ཆགས་པར་འགྱུར། 
དེ་མེད་པ་ལ་ནི་ཁོང་ཁྲོ་བར་འགྱུར་རོ་ཞེས་བྱ་བ་ལ་སོགས་པ་དང་སྦྱར་རོ། 
།ཉོན་མོངས་པའི་དབང་དུ་གྱུར་པས་འཇུག་སྟེ། 
གང་དགེ་བ་དང་མི་དགེ་བའི་ལས་ཉེ་བར་ལེན་པ་ཡོད་ན་[^252K]འཁོར་བས་དེ་ལྟར་སོ་སོའི་སྐྱེ་བོ་དངོས་པོ་ལ་མངོན་པར་ཞེན་པ་རྣམས་རང་གི་སེམས་ཀྱིས་བསླུས་སོ། 
།དངོས་པོ་ལ་མངོན་པར་ཞེན་པ་རང་གི་སེམས་ཀྱིས་ཡོངས་སུ་བརྟགས་པ་དང་། 
དངོས་པོའི་རང་གི་ངོ་བོ་རང་བཞིན་གྱིས་གྲུབ་པ་མེད་པའི་ཕྱིར་དངོས་པོ་རྣམས་ཀྱི་དེ་བཞིན་ཉིད་མཐོང་བ་བསྒྲིབས་ཏེ་ཕྱིན་ཅི་ལོག་ཏུ་སྒྲོ་བཏགས་པས་[^253K]རང་གི་སེམས་ཀྱིས་བསླུས་ཏེ་བྲིད་ཅེས་བྱ་བའི་ཐ་ཚིག་གོ། 
།སུ་དག་དགེ་བའི་བཤེས་གཉེན་གྱིས་སྟོང་པ་ཉིད་བསྟན་པ་ལ་གཡང་ས་ལྟ་བུར་མི་སེམས་ཤིང་། 
འདི་ནི་ཆོས་རྣམས་ཀྱི་དོན་དམ་པ། 
འདི་ནི་མྱ་ངན་ལས་འདས་པའི་གྲོང་ཁྱེར་དུ་འགྲོ་བ་ཡིན་པར་ཤེས་པ་སླུ་བའི་སེམས་ལ་སླུ་བ་ཉིད་དུ་ཡང་དག་པར་རྟོགས་ནས་སྐད་ཅིག་ཙམ་ཡང་ཡིད་མི་རྟོན་པ་དེ་དག་ནི་ངེས་པར་འཕགས་པར་གྱུར་པར་བལྟ་སྟེ། 
དངོས་ལ་མཁས་པ་རྣམས་ཀྱིས་ནི་དངོས་པོ་མི་རྟག་སླུ་བའི་ཆོས། 
།གསོག་དང་སྟོང་པ་བདག་མེད་པ། 
།རྣམ་པར་དབེན་པར་རབ་ཏུ་མཐོང་། 
།བྱུང་བས་དངོས་པོ་ཞེས་བྱ་སྟེ། 
།དངོས་པོ་ཞེས་བྱ་བའི་སྒྲ་ནི་འདུས་པ་[^254K]ལ་བྱའོ། 
།དངོས་པོ་དེ་ཡང་སྐད་ཅིག་རེ་རེ་ལ་འཇིག་པའི་ངང་ཅན་ཡིན་པས་མི་རྟག་པའོ། 
།དངོས་པོའི་རང་བཞིན་ནི་ངོ་བོ་ཉིད་མེད་པ་ཡིན་ན་གང་གི་[^255K]ཕྱིར་བྱིས་པ་རྣམས་ལ་ངོ་བོ་ཉིད་ཡོད་པར་སྣང་བ་དེའི་ཕྱིར་སྒྱུ་མ་ལ་སོགས་པ་བཞིན་དུ་སླུ་བས་ན་དངོས་པོ་དེ་ཉིད་སླུ་བའི་ཆོས་སོ། 
།རིང་དུ་གནས་པའི་མཐུ་མེད་ལ་[^256K]རང་བཞིན་གྱིས་ཉམ་[^257K]ཆུང་བས་གསོག་[^258K]གོ། 
།ངོ་བོ་ཉིད་མེད་པའི་ཕྱིར་སྟོང་པའོ། 
།བདག་གིས་སྟོང་པའི་ཕྱིར་བདག་མེད་པ་སྟེ། 
མི་རྟག་པ་ལ་སོགས་པས་དངོས་པོའི་རང་[^259K]གི་ངོ་བོ་བསྙད་དོ། 
།དེ་བས་ན་དངོས་པོ་འདི་དེ་ལྟར་མཐོང་བས་མཁས་པ་དེ་དག་གིས་དབེན་པར་མཐོང་ངོ་། 
།དབེན་ཞེས་བྱ་བ་ནི་སྟོང་པའོ། 
།དེ་ལྟར་ན་དབེན་པ་[^260K]མཐུན་པའི་ཕྱིར་སྐྱེ་བ་མེད་པའི་དགོན་པ་རྣམས་ལ་དབེན་པ་ཞེས་བྱ་སྟེ། 
དེ་བཞིན་དུ་འདིར་ཡང་རྣལ་འབྱོར་པས་དངོས་པོ་དབེན་པར་མཐོང་ཞེས་བྱ་བ་ནི་སྟོང་པར་མཐོང་བའི་བར་ལ་བྱའོ། 
།དེ་དག་དངོས་པོ་ཉིད་སྐུར་ཏེ་དབེན་པར་[^261K]མཐོང་བ་མ་ཡིན་གྱི། 
དངོས་པོ་སྟོང་པར་གྱུར་པ་ལ་སྟོང་པར་མཐོང་ངོ་། 
།སྟོང་པ་ཉིད་བསྟན་པའི་ཕྱིར་མི་རྟག་པ་ལ་སོགས་པ་བྱེ་བྲག་རྣམས་སྨོས་སོ། 
།ཡང་ན་དབེན་པ་ནི་དྲི་མ་མེད་པ་ཡིན་ན་འདི་ལྟར་སོ་སོའི་སྐྱེ་བོ་རྣམས་ཕྱིན་ཅི་ལོག་ཏུ་གྱུར་པ་རང་བཞིན་གྱིས་ཡོངས་སུ་དག་པའི་དངོས་པོ་ཡང་རང་གི་རྟོག་པའི་དྲི་མས་སྦགས་པའི་ཕྱིར་ཕྱིན་ཅི་ལོག་ཏུ་ཁོང་དུ་ཆུད་ཀྱི་འཕགས་པ་རྣམས་ནི་དེ་ལྟ་མ་ཡིན་ཏེ། 
དེ་དག་ནི་མེད་པ་ལ་སྒྲོ་མི་འདོགས་པར་དབེན་པར་དྲི་མ་མེད་པ་ཉིད་དུ་གཟིགས་སོ། 
།ཡང་ན་འཕགས་པ་རྣམས་དེ་ཁོ་ནའི་ཡེ་ཤེས་ལས་བཞེངས་ནས་དངོས་པོ་ལ་གཟིགས་ན་དབེན་པར་གཟིགས་སོ་ཞེས་བྱ་བའི་ཐ་ཚིག་གོ། 
།འཕགས་པ་མཛད་པ་མཐར་ཕྱིན་པ་ཉི་ཚེས་འདི་ལྟར་གཟིགས་པར་ཡང་མ་ཟད་དེ། 
སློབ་དཔོན་ཡང་རང་གི་ཤེས་པ་ལ་བརྟེན་ནས། 
རིགས་པ་[^262K]དང་བཅས་པའི་ཆོས་ཉིད་རབ་ཏུ་རྟོགས་པས་ཆོས་ཉིད་ལ་གཅེས་པར་འཛིན་པ་ཡང་དག་པར་སྐྱེས་ཏེ། 
རང་གིས་རིགས་པ་སྟོན་པ་ན། 
།གནས་མེད་དམིགས་པ་ཡོད་མ་ཡིན། 
།རྩ་བ་མེད་ཅིང་གནས་པ་མེད། 
།མ་རིག་རྒྱུ་ལས་[^263K]ཤིན་ཏུ་བྱུང་། 
།ཐོག་མ་དབུས་མཐའ་རྣམ་པར་སྤངས། 
།ཆུ་ཤིང་བཞིན་དུ་སྙིང་པོ་མེད། 
།དྲི་ཟའི་གྲོང་ཁྱེར་འདྲ་བ་སྟེ། 
།རྨོངས་པའི་གྲོང་ཁྱེར་མི་བཟད་པ[^264K]། 
།འགྲོ་བ་སྒྱུ་མ་བཞིན་དུ་སྣང་། 
།ཞེས་བྱ་བ་སྨོས་སོ། 
།འདི་ལ་བརྟེན་པས་གནས་ཏེ[^265K]། 
ལོ་ཏོག་རྣམས་ཀྱི་རྒྱུར་གྱུར་པ། 
།ས་གཞི་བཞིན་དུ་གཞི་བྱེད་པའོ། 
།འདིའི་གནས་མེད་པས་གནས་མེད་པའོ། 
།བརྟེན་པར་བྱ་བས་དམིགས་པ་སྟེ། 
ལྡང་མི་ནུས་པ་རྣམས་ལྡང་བར་བྱེད་པའི་འཁོར་བ་བཞིན་ནོ། 
།འདིའི་དམིགས་པ་ཡོད་པ་མ་ཡིན་ནོ། 
།རྩ་བ་ནི་རྒྱུའི་གཙོ་བོ་སྟེ་དེ་ཡང་དེ་ལས་འབྱུང་བ་རྣམས་ཀྱི་སྐྱེ་བ་དང་། 
འདས་པ་དང་འཕེལ་བའི་རྒྱུ་སྟེ། 
དཔེར་ན། 
ཤིང་རྣམས་ཀྱི་རྩ་བ་ལྟ་བུའོ། 
།གནས་པ་ཡོད་པ་མ་ཡིན་པས་གནས་པ་མེད་པའོ། 
།གནས་པ་དང་དམིགས་པ་དང་སྐྱེ་བའི་རྒྱུ་དང་གནས་པ་མེད་པ་འདིས་འགྲོ་བ་མ་གྲུབ་པ་ཉིད་དུ་བརྗོད་དོ། 
།དེ་དག་ནི་དངོས་པོ་རྣམས་འགྲུབ་པའི་རྒྱུ་ཡིན་ན་དེ་དག་ཀྱང་འགྲོ་བ་[^266K]མེད་པས། 
དེའི་ཕྱིར་འགྲོ་བ་ནི་ལོག་པའོ། 
།དེ་ལ་གནས་ནི་སྐྱེ་མཆེད་དྲུག་གོ། 
།དམིགས་པ་ནི་ཆོས་ཐམས་ཅད་དེ་མཐུན་མཐུན་[^267K]དུ་སྦྱར་རོ། 
།རྩ་བ་ནི་ས་བོན་གྱི་ཆོས་ཀྱི་ཚུལ་གྱིས་རྒྱུའི་རྐྱེན་ཏོ། 
།འདིས་གནས་པར་བྱེད་པས་གནས་པ་སྟེ། 
དེས་སྐྱེས་པ་གནས་པའི་ཕྱིར་རོ། 
།དེ་དག་ཐམས་ཅད་ནི་རྟེན་ཅིང་འབྲེལ་བར་འབྱུང་བས་ངོ་བོ་ཉིད་མེད་དེ། 
དེ་དང་དེ་བརྟེན་གང་བྱུང་བ། 
།རང་གི་དངོས་པོར་དེ་མ་སྐྱེས། 
།ཞེས་གོང་དུ་བསྟན་པ་ཡིན་ནོ། 
།དེའི་ཕྱིར་གནས་ལ་སོགས་པ་དང་བྲལ་བའི་འགྲོ་བ་ནི་ཡོད་པར་མི་རུང་ངོ་། 
།གལ་ཏེ་དེ་ལྟར་འགྲོ་བ་མེད་ན་ཇི་ལྟར་དེའི་རང་གི་ངོ་བོ་རྣམ་པ་སྣ་ཚོགས་སུ་དམིགས་ཞེ་ན། 
[^268K]འཕགས་པ་རྣམས་ནི་འགྲོ་བ་རྣམ་པ་སྣ་ཚོགས་སུ་མི་དམིགས་ཏེ། 
དེ་དག་ལ་འགྲོ་བ་སྟོང་པ་ཉིད་དུ་རོ་གཅིག་པས་སྟོང་པ་ཉིད་ལ་རྣམ་པ་སྣ་ཚོགས་ཡོད་པ་མ་ཡིན་ནོ། 
།དེ་བས་ན་བྱིས་པ་མ་རིག་པའི་གཉིད་ཀྱིས་ལོག་པ་ཕྱིན་ཅི་ལོག་ཏུ་གྱུར་པ་དག་ནི་མ་སད་དེ་རྨི་ལམ་རྨི་བ་བཞིན་དུ་སྣ་ཚོགས་སུ་དམིགས་པར་བསྟན་པའི་ཕྱིར། 
མ་རིག་རྒྱུ་ལས་ཤིན་ཏུ་བྱུང་། 
།ཞེས་བྱ་བ་སྨོས་ཏེ། 
ངོ་བོ་ཉིད་ཀྱིས་གྲུབ་པ་མེད་པ་དང་། 
མ་རིག་པ་ཡོད་པས་འགྲོ་བ་ངོ་བོ་ཉིད་ཀྱིས་མ་གྲུབ་སྟེ། 
མ་རིག་པའི་ས་བོན་གྱི་རྒྱུ་ལས་གྱུར་པ་[^269K]ངེས་སོ། 
།ཇི་ལྟར་ངོ་བོ་ཉིད་ཀྱིས་གྲུབ་པ་མེད་པ་དེ་ལྟར་བསྟན་པའི་ཕྱིར། 
ཐོག་མ་དབུས་མཐའ་རྣམ་པར་སྤངས། 
།ཞེས་བྱ་བ་སྟོན་ཏེ་སྐྱེ་བ་དང་གནས་པ་དང་འཇིག་པ་དང་བྲལ་བ་ཞེས་བྱ་བའི་ཐ་ཚིག་གོ། 
།འདིའི་ཕྱིར་ཡང་མ་རིག་པའི་ས་བོན་ལས་བྱུང་བ་སྟེ། 
འདི་ལྟར་ཆུ་ཤིང་བཞིན་དུ་སྙིང་པོ་མེད་པའོ། 
།གལ་ཏེ་མ་རིག་པའི་ས་བོན་ལས་བྱུང་བ་མ་ཡིན་ན། 
དེའི་ཚེ་བརྟགས་ན་སྙིང་པོ་དམིགས་པར་འགྱུར་བའི་རིགས་ན་[^270K]འདུས་བྱས་ནི་བརྟགས་ན་ཆུ་ཤིང་གི་ཕུང་པོ་བཞིན་དུ་སྙིང་པོ་མེད་དོ། 
།གང་སྙིང་པོ་མེད་ཀྱང་སྙིང་པོ་ཅན་དུ་སྣང་བ་དེ་གཏི་མུག་གི་མཐུ་ལས་བྱུང་བ་སྟེ། 
དེ་ལྟར་ན་འགྲོ་བ་ནི་མ་རིག་པའི་ས་བོན་ལས་བྱུང་བའོ། 
།འདིའི་ཕྱིར་ཡང་མ་རིག་པའི་ས་བོན་ལས་བྱུང་བ་སྟེ། 
འདི་ལྟར་དྲི་ཟའི་གྲོང་ཁྱེར་ལྟ་བུ་ཡིན་པའི་ཕྱིར་ཏེ། 
འདི་ལྟར་དྲི་ཟའི་གྲོང་ཁྱེར་ཡང་དག་པ་བཞིན་དུ་སྣང་ཡང་བརྟགས་ན་དེ་བཞིན་མ་ཡིན་པས་གྲོང་ཁྱེར་ཡང་དག་པ་མ་ཡིན་ནོ། 
།གང་གི་ཕྱིར་དེ་ལྟར་བརྟགས་ན་མ་རིག་པའི་ས་བོན་གྱི་རྒྱུ་ལས་བྱུང་བའི་འགྲོ་བ་ངོ་བོ་ཉིད་ཀྱིས་མ་གྲུབ་པ་དེའི་ཕྱིར་འདི་ནི་ངེས་པར་རྨོངས་པའི་གྲོང་ཁྱེར་མི་བཟད་པ། 
འགྲོ་བ་སྒྱུ་མ་བཞིན་དུ་སྣང་། 
།གནོད་པར་བྱེད་པ་བཟློག་པར་དཀའ་བ་དང་། 
མུན་པས་བསྒྲིབས་པས་རང་གི་ངོ་བོ་རྟོགས་པར་དཀའ་བའི་ཕྱིར། 
འགྲོ་བ་མི་བཟད་པ་ཞེས་བྱ་བ་[^271K]སྟེ། 
མ་རུངས་པ་[^272K]དང་དབུགས་འབྱིན་པ་མེད་པའི་གནས་དང་འཇིགས་པར་བྱེད་ཅེས་བྱ་བའི་ཐ་ཚིག་གོ། 
།དེའི་ཕྱིར་འདི་ནི་ཕྱིན་ཅི་མ་ལོག་པ་རྣམས་ཀྱིས་[^273K]སྒྱུ་མ་བཞིན་དུ་གཟིགས་སོ། 
།བྱིས་པ་རྣམས་ཀྱི་རྨོངས་པའི་གྲོང་ཁྱེར་གང་ཡིན་པ་དེ་འཕགས་པ་རྣམས་ཀྱིས་སྒྱུ་མ་བཞིན་དུ་གཟིགས་ཏེ། 
མ་རིག་པའི་མུན་པ་དང་བྲལ་བའི་ཕྱིར་རོ། 
།འདིའི་ཕྱིར་ཡང་འདི་ལྟར་འགྲོ་བ་དེ་དངོས་པོ་མེད་དེ་འདི་ལྟར། 
ཚངས་པ་[^274K]ལ་སོགས་[^275K]འཇིག་རྟེན་འདི། 
།བདེན་པར་[^276K]རབ་ཏུ་གང་བརྗོད་པ། 
།འཕགས་ལ་དེ་ཡང་བརྫུན་ཞེས་གསུངས། 
།དེ་ལས་གཞན་ན་[^277K]ཅི་ཞིག་ལུས། 
།སྒྱུ་མ་ལྟ་བུར་མ་གྱུར་པ་གང་ཡང་ཡོད་དམ་ཞེས་བྱ་བ་ཚིག་གི་ལྷག་མའོ། 
།དབང་པོ་ཡུལ་ལས་འདས་པའི་དོན་ཡོངས་སུ་གཅོད་པ་ནི་འཇིག་རྟེན་ན་ཚངས་པ་ནི་ཚད་མའོ། 
།དེ་ལྟར་ཚད་མར་གྱུར་པ་དེ་ལ་དངོས་པོ་རྣམས་ཀྱི་རང་གི་ངོ་བོ་བདེན་པར་སྣང་བ་གང་ཡིན་པ་དེ་ཡང་འཕགས་པ་རྣམས་ལ་བརྫུན་ནོ་ཞེས་བཅོམ་ལྡན་འདས་ཀྱིས་མྱ་ངན་ལས་འདས་པ་ཉིད་བདེན་པ་གཅིག་པུའོ། 
།ཞེས་བསྟན་པ་ནི་གསུངས་ཏེ། 
འདུས་བྱས་ནི་བརྫུན་པ་སླུ་བའི་ཆོས་ཅན་ཡིན་ན་གཞན་དག་ལ་སྣང་བ་གང་ཡིན་པ་དེ་བརྫུན་པར་ཅིའི་ཕྱིར་མི་འགྱུར། 
གང་ལ་བརྫུན་པ་ཉིད་དུ་ཐེ་ཚོམ་མེད་པ་དེ་ལས་གཞན་ཅི་ཞིག་ལུས་ཞེས་བྱ་བ་ནི་སྒྱུ་མ་ལྟ་བུར་མ་གྱུར་པ་གང་ཡང་མེད་ཅེས་བྱ་བའི་ཐ་ཚིག་གོ། 
།འདི་ནི་གདོན་མི་ཟ་བར་ཁས་བླང་བར་བྱའོ། 
།གཞན་དུ་ན་གལ་ཏེ་ཚངས་པ་ལ་སོགས་པ་དང་། 
འཕགས་པ་རྣམས་འཇིག་རྟེན་འདི་ལ་ལྟ་བ་མཚུངས་པར་གྱུར་ན་ནི་དེའི་ཚེ་འཕགས་པ་རྣམས་དང་འཕགས་པ་མ་ཡིན་པ་རྣམས་མཚུངས་པ་ཉིད་དུ་འགྱུར་རོ། 
།དེ་དག་མཚུངས་པར་མི་སྲིད་པར་བསྟན་པའི་ཕྱིར། 
འཇིག་རྟེན་མ་རིག་ལྡོངས་གྱུར་པ། 
།སྲིད་པའི་རྒྱུན་གྱི་རྗེས་འབྲང་དང་། 
།མཁས་པ་སྲེད་དང་བྲལ་བ་ཡི། 
།དགེ་བ་རྣམས་ལྟ་ག་ལ་མཉམ། 
།ཞེས་བྱ་བ་སྨོས་ཏེ་མ་རིག་པའི་ལིང་ཏོག་གིས་ཁེབས་ནས། 
བློའི་མིག་ལྡོངས་པར་གྱུར་པ་ཚངས་པ་ལ་སོགས་པ་འགྲོ་བ་མ་ལུས་པ་ཡང་དག་པར་མཐོང་བ་དང་བྲལ་བའི་ཕྱིར། 
རང་དབང་མེད་པར་འགྲོ་བ་ཐོག་མ་མེད་པའི་འཁོར་བས་འཁོར་བར་འཕངས་པས་གྲུབ་པ་ན་ཤུགས་ཀྱིས་ལྦུ་བ་འཁོར་བ་ལྟ་བུའི་འཁོར་བའི་འཁོར་ལོ་ཆུ་ཀླུང་ཆེན་པོར་ཕྱིན་ཅི་ལོག་གི་རླུང་གིས་དཀྲུགས་[^278K]ཏེ། 
འཁྲུགས་པས་དགེ་བའི་ཕྱོགས་ཀྱི་གྲུ་ཆག་པ་[^279K]དགེ་བའི་ལས་ཀྱི་རྣམ་པར་སྨིན་པའི་འབྲས་བུ་མཐར་ཐུག་པའི་ལྟོང་[^280K]ཅན་སྲེད་པའི་རྒྱུན་གྱི་རྗེས་སུ་འགྲོ་བ་སོ་སོའི་སྐྱེ་བོ་དང་། 
མཁས་པ་ཤེས་རབ་ཀྱིས་དག་པ་བློའི་མིང་ཅན་དམ་པའི་ཆོས་བདུད་རྩིའི་ཁུ་བའི་རྒྱུན་གྱི་བཏུང་བས་ངོམས་པ་གཅིག་ཏུ་ཆོས་ཀྱི་ངང་ཚུལ་ཅན་གྱི་དགེ་བ་རྣམས་དང་། 
གོང་དུ་སྨོས་པའི་འཇིག་རྟེན་དུ་མཚུངས་པར་བརྟག་ཏུ་ག་ལ་རུང་སྟེ། 
སྣང་བ་དང་། 
མུན་པ་དང་། 
འཁོར་བ་དང་། 
མྱ་ངན་ལས་འདས་པ་མཚུངས་པར་བརྟག་པ་[^281K]ནི་མི་རིགས་སོ། 
།དེ་བས་ན་ཚངས་པ་ལ་སོགས་པའི་འཇིག་རྟེན་འཁོར་བའི་རྗེས་སུ་མཐུན་པར་འགྲོ་བ་འདི་ནི་བདེན་པ་གང་ཡིན་པ་དེ་ནི་གདོན་མི་ཟ་བར་འཕགས་པ་རྣམས་ལ་བརྫུན་པ་ཡིན་ནོ། 
།གང་གི་ཕྱིར་དེ་[^282K]དེ་ལྟར་འཕགས་པ་རྣམས་ཀྱིས་འདི་སྐད་ཅེས། 
།རྨོངས་པའི་གྲོང་ཁྱེར་མི་བཟད་པ། 
།འགྲོ་བ་སྒྱུ་མ་བཞིན་དུ་སྣང་། 
།ཞེས་སྨོས་པ་གང་ཡིན་པ་དེ་ལ་མཁས་པ་རྣམས་དོགས་པ་སྤངས་ཏེ་མོས་པར་བྱའོ། 
།འདིར་སྨྲས་པ། 
གལ་ཏེ་འགྲོ་བ་སྒྱུ་མ་བཞིན་དུ་རང་བཞིན་གྱིས་སྟོང་ན་འདི་ལ་བཅོམ་ལྡན་འདས་ཀྱིས་དེ་ཁོ་ན་གང་ཡིན་པ་དེ་མི་བསྟན་པར་ཕུང་པོ་དང་ཁམས་དང་སྐྱེ་མཆེད་ཡོད་དོ་ཞེས་བསྟན་པ་བདེན་པ་མ་ཡིན་པ་འདིས་ཅི་ཞིག་བྱ། 
བཤད་པ། 
བདེན་པ་ཉིད་ནི་བསྟན་གྱི་བརྫུན་པ་ནི་མ་ཡིན་ནོ་ཞེས་བྱ་བ་འདི་ག་[^283K]ལས་འོངས། 
འཇིག་རྟེན་[^284K]བདེན་ཡང་མི་དགོས་ན་ནི་ཁ་ཅིག་མི་བསྟན་ཏོ། 
།བརྫུན་ཡང་དགོས་པ་ཡོད་ན་ནི་ལ་ལ་བསྟན་དགོས་ཏེ་འདི་ལ་ནི་དོན་དམ་པ་ལ་འཇུག་པའི་ཐབས་སུ་དགོས་པ་ཡོད་པས་ཕུང་པོ་དང་ཁམས་ལ་སོགས་པ་བདེན་པ་མ་ཡིན་ཡང་ཡོད་དོ། 
།ཞེས་ཐོག་མ་ཉིད་དུ་བསྟན་པའི་དབང་དུ་བྱས་ཀྱི། 
དེ་ཁོ་ན་ཡང་དག་པ་སྟོང་པ་ཉིད་ནི་མ་ཡིན་ཏེ། 
དེ་ལ་ཐོག་མར་བསྟན་ན་དོན་མེད་པར་འགྱུར་བའི་ཕྱིར་རོ། 
།མཐའ་གཉིས་ཀྱི་གཡང་ས་མེད་པའི་ཆོས་འདི་སྐྱེ་བོ་བློ་གྲོས་མ་བྱང་བ་ལ་ཐོག་མ་ཉིད་དུ་བསྟན་མི་བཟོད་དེ། 
དེ་བས་འགྲོ་བའི་དོན་སྒྲུབ་པ་ལ་མཁས་པ་ཐབས་ལ་ཁོང་བཟོ་བས། 
དེ་ཉིད་ཚུལ་[^285K]ལ་ཐོག་མར་ནི། 
།ཐམས་ཅད་ཡོད་ཅེས་བརྗོད་པར་བྱ། 
།དོན་རྣམས་རྟོགས་ཤིང་ཆགས་པ་[^286K]ནས། 
།དེ་ཡི་འོག་ཏུ་དབེན་པའོ། 
།སྐྱེ་བོ་བློ་གྲོས་མ་བྱང་བ་དག་ཐོག་མ་ཁོ་ནར་སྟོང་པ་ཉིད་དུ་ལྟ་བ་ལ་བཙུད་ན་ཤིན་ཏུ་མགོ་རྨོངས་པར་འགྱུར་ཏེ། 
དེ་བས་ན་འཕགས་པ་རྣམས་སྟོང་པ་ཉིད་ཐོག་མ་ཁོ་ནར་མི་སྟོན་ཏེ། 
དངོས་པོ་ལ་ཆགས་པ་དང་ལྡན་པ་དངོས་པོའི་ངོ་བོ་ཉིད་རབ་ཏུ་དབྱེ་བ་ལ་དགའ་བ་རྣམས་ཀྱི་འདོད་པའི་དོན་ཡང་དག་པར་བརྗོད་པས་བདག་ལ་གཅེས་པར་འཛིན་པར་བྱ་བའི་ཕྱིར་དེ་ཁོ་ན་ཚོལ་བ་ལ་ཐོག་མར་ཐམས་ཅད་ཡོད་དོ་ཞེས་བརྗོད་པར་བྱའོ། 
།དེའི་དངོས་པོ་ནི་དེ་ཉིད་དོ། 
།བརྗོད་པར་འདོད་པའི་དོན་སྤྱིའི་དངོས་པོ་དང་འབྲེལ་པ་ཅན་དེའི་ཞེས་བྱ་བ་འདི་དང་སྦྱར་རོ། 
།དངོས་པོ་ནི་རང་གི་ངོ་བོ་སྟེ། 
གང་གི་རང་གི་ངོ་བོ་གང་ཡིན་པ་དེ་ནི་དེའི་དངོས་པོ་སྟེ། 
དེ་ཁོ་ནའོ། 
།རང་གི་ངོ་བོའོ། 
།ངོ་བོ་ཉིད་དོ། 
།དེ་བཞིན་ཉིད་དོ། 
།གཞན་མ་ཡིན་པ་ཉིད་དོ་ཞེས་བྱ་བའི་ཐ་ཚིག་གོ། 
།དེ་ཁོ་ན་ཚོལ་བའི་ངང་ཚུལ་ཅན་ཡིན་པས་ན་དེ་ཁོ་ན་ཚོལ་བའོ། 
།དེ་ཁོ་ན་ཚོལ་བར་འདོད་པ་དེ་ལ་བླ་མ་ཕན་པར་འདོད་པས་ཇི་སྐད་བརྗོད་པར་བྱ་ཞེ་ན། 
ཐམས་ཅད་ཡོད་དོ་ཞེས་བརྗོད་པར་བྱའོ། 
།བྲམ་ཟེ་[^287K]ཐམས་ཅད་ཅེས་བྱ་བ་ནི་ཕུང་པོ་ལྔ་དང་། 
སྐྱེ་མཆེད་བཅུ་གཉིས་དང་། 
ཁམས་བཅོ་བརྒྱད་ཀྱི་བར་དག་གོ་ཞེས་གསུངས་སོ། 
།དེའི་ཤེས་པ་དང་སྦྱར་ཏེ་ཕུང་པོ་ལ་སོགས་པ་དེ་དང་འདི་ཡོད་པར་བརྗོད་པར་བྱའོ། 
།ཕུང་པོ་ལ་སོགས་པ་དེ་དག་ཀྱང་ཉེ་བར་བཟུང་སྟེ་དེ་དང་འདིའི་ཡོད་པ་གང་ཡིན་པ་དེ་ཉེ་བར་བཟུང་ནས་རིང་པོ་དང་། 
ཐུང་ངུ་བཞིན་དུའམ། 
མར་མེའི་འོད་བཞིན་དུ་བསྟན་[^288K]ཏེ་གྱུར་པ་དེ་ལས་གཞན་དུ་མ་ཡིན་ཏེ། 
དེ་ལྟར་ན་ཉེ་བར་བཟུང་བའམ་བརྟེན་པར་ཟད་དོ། 
།དོན་རྟོགས་ཞེས་བྱ་བ་ཇི་ལྟ་བུ་ཞེ་ན། 
འབྲས་བུ་རྣམས་ཀྱི་མཐའ་མེད་པའི་ཕྱིར་དང་། 
འབྲས་བུ་རེ་རེའི་རྐྱེན་ཀྱང་དུ་མ་ཡོད་པའི་ཕྱིར་དང་། 
རྐྱེན་རེ་རེ་ལ་ཡང་བརྟགས་ན་ཐོག་མ་མེད་པའི་འཁོར་བ་བཞིན་དུ་རྒྱུའི་ཚོགས་པ་གཅིག་ནས་གཅིག་ཏུ་བརྒྱུད་པའི་མཐའ་མི་མཐོང་བའི་ཕྱིར་འབྲས་བུའི་རྩོམ་པ་ལ་འཇིག་པར་[^289K]ལྟ་བས་རྒྱུའི་ཚོགས་པ་གཅིག་[^290K]བརྒྱུད་པས་བསྒྲུབས་པའི་འབྲས་བུ་རྐྱེན་དུ་མ་ལས་བྱུང་བ་གྲུབ་མ་ཐག་\[༢༡བ\]ཏུ་འཇིག་པར་རྟོགས་ཤིང་། 
སྐྱེ་བ་ནི་ཤིན་ཏུ་འབད་པས་བསྒྲུབ་པར་བྱ་བ་ཡིན་ལ། 
ཤིན་ཏུ་འབད་པས་བསྒྲུབས་པ་འཇིག་པ་ནི་འབད་པ་མེད་པར་ཡང་འབྱུང་བར་རྟོགས་ནས་འདུས་བྱས་ཀྱི་ཆོས་ཉིད་ལ་སྒྱིད་ལུག་པ། 
བྱིས་པ་སྐྱེ་བོའི་སྤྱོད་པ་ལ་མངོན་པར་མི་བསྟོད་པ། 
སྐྱེ་བ་ལ་མངོན་པར་མི་དགའ་བ། 
འཇིག་པ་ལ་མི་འཕྲོད་པར་འཛིན་པ། 
འཁོར་བ་རྣམས་ལ་ཆགས་པ་འདོར་བར་འདོད་པ། 
འཁོར་བ་སྤོང་བར་འདོད་པ། 
བདག་ལ་ཆགས་པ་ལྷོད་པར་གྱུར་པས་དེ་ལྟར་དོན་ཁོང་དུ་ཆུད་པ་ལ་དེའི་འོག་ཏུ་དབེན་པ་ནི་རིགས་ཀྱི་སྔ་རོལ་དུ་[^291K]ནི་མ་ཡིན་ནོ། 
།དེ་ལྟར་བྱས་ན་སློབ་དཔོན་གྱིས་སྟོང་པ་ཉིད་བསྟན་པ་ཡང་འབྲས་བུ་མེད་པར་མི་འགྱུར། 
སློབ་མ་རྣམས་ཀྱང་སྤོང་བ་དང་། 
ཕྱིན་ཅི་ལོག་ཏུ་འཛིན་པས་ལོག་པར་ལྟུང་བར་མི་འགྱུར་རོ། 
།དེ་ལྟར་མ་བྱས་ན་ཀུན་རྫོབ་དང་དོན་དམ་པའི་བདེན་པ་གཉིས་རྣམ་པར་གནས་པ་དང་། 
མི་མཐུན་པར་གྱུར་པའི་ཕྱིར་སྟོང་པ་ཉིད་བསྟན་པས་ལོག་པར་ལྟུང་བར་འགྱུར་རོ། 
།དེ་ལྟར་གྱུར་ན་མི་དགེ་བ་སྤང་[^292K]མི་ནུས་སོ། 
།མི་མཁས་པའི་བློ་ཅན་དག་འགྲོ་བ་འདིའི་སྟོང་པའོ། 
།སྙམ་དུ་འཛིན་ཞིང་[^293K]འདི་ནི་སྟོང་པ་ཉིད་ན་འདིས་ཅི་ཞིག་བྱ་ཞེས་ངེས་པར་བསྒྲུབ་པར་བྱ་བའི་དགེ་བའི་ལས་ལ་མི་སྤྲོ་བར་འགྱུར་ཏེ། 
དེ་བས་ན་འདི་ཡང་སྒྲོ་གཤོག་མ་སྐྱེས་པའི་བྱ་རང་གི་ཚང་བོར་ནས་འཕུར་བ་བཞིན་དུ་བརླག་པར་འགྱུར་ཏེ། 
འདི་ལྟར་སོ་སོ་རང་གིས་རྟོགས་པ་དང་བྲལ་བའི་ཕྱིར། 
རྣམ་པར་དབེན་དོན་མི་ཤེས་ལ། 
།ཐོས་པ་ཙམ་ལ་འཇུག་བྱེད་ཅིང་། 
།གང་རྣམས་བསོད་ནམས་མི་བྱེད་པ། 
།སྐྱེས་བུ་ཐ་ཤལ་དེ་དག་བརླག 
།འཇིག་རྟེན་པ་ཉིད་ཀྱི་དོན་དམ་པ་ལ་གནས་ཏེ་ཕྱིན་ཅི་མ་ལོག་པ་རྣམ་པར་བྱང་བའི་ཕྱོགས་ཕུན་སུམ་ཚོགས་ཤིང་སྟོང་པ་ཉིད་ཀྱི་དེ་ཁོ་ན་སོ་སོ་རང་གིས་རྟོགས་པ་ན་བསོད་ནམས་དང་བསོད་ནམས་མ་ཡིན་པ་མི་བྱ་བ་ནི་རིགས་སོ། 
།གང་དག་སྟོང་པ་ཉིད་སོ་སོ་རང་གིས་རྟོགས་པ་མེད་པར་སྟོང་པ་ཉིད་ཀྱི་སྒྲ་ཐོས་པ་ཙམ་གྱིས་བྱ་བ་བྱས་པ་རྣམས་ཀྱི་སྤྱོད་པ་ལྟར་རྗེས་སུ་འཆོས་པ་ནི་མི་དགེ་བའི་ལས་ཉིད་ལ་ཞུགས་པ་ཡིན་གྱི། 
དགེ་བ་ལ་ནི་མ་ཡིན་ཏེ། 
དེ་དག་གདོན་མི་ཟ་བར་སྒྲོ་གཤོག་རྫོགས་པའི་བྱའི་ཚུལ་བྱིའུ་ཕྲུག་སྒྲོ་གཤོག་མ་སྐྱེས་པས་བྱ་བ་བཞིན་དུ་ཉོན་མོངས་པའི་མཐར་འགྱུར་རོ། 
།ཆུ་ཐོས་པ་ཙམ་གྱིས་སྐོམ་པ་མི་ཕྱེད་ལ། 
ཟས་ཐོས་པ་ཙམ་གྱིས་ཀྱང་བཀྲེས་པ་མི་ཕྱེད་དེ། 
དེ་བསྟན་[^294K]ན་དེ་དག་ཕྱེད་པ་[^295K]བཞིན་དུ་འདི་རྟོགས་ནས་སྐྱེས་བུ་ཐ་ཤལ་དེ་དག་བརླག་གོ་ཞེས་བརྗོད་དོ། 
།གཅིག་ཏུ་མི་དགེ་བ་ལ་འཇུག་པས་དེ་དག་ནི་སྐྱེས་བུ་ཐ་ཤལ་ལོ། 
།དེ་ལྟར་དེའི་ཉེས་པ་ཡོངས་སུ་སྤང་བར་བཞེད་ནས། 
བཅོམ་ལྡན་འདས་ཀྱིས་ཉན་པ་རྣམས་ལ་ཀུན་རྫོབ་ཀྱི་བདེན་པ་ལས་ཡོངས་སུ་མ་ཉམས་པའི་དོན་རེ་ཞིག་ཐོག་མ་ཉིད་དུ། 
ལུས་ཀྱི་འབྲས་བུ་ཡོད་པ་དང་། 
།འགྲོ་བ་རྣམས་ཀྱང་ཤིན་ཏུ་[^296K]བརྗོད། 
།སེམས་ཅན་རྣམས་གང་ལ་གནས་ནས་ལས་རྣམས་བྱེད་ཅིང་དེའི་འབྲས་བུ་ཡང་ཟ་བའི་འགྲོ་བ་ལྔ་བཅོམ་ལྡན་འདས་ཀྱིས་གསུངས་སོ། 
།དེའི་འོག་ཏུ་དེ་དག་གི་འདི་བདེན་ནོ་སྙམ་དུ་མངོན་པར་ཞེན་པ་མཆོག་ཏུ་འཛིན་པ་ལུས་ཀྱི་མདུད་པ་འདིའི་གཉེན་པོར། 
དེ་ཡི་རང་བཞིན་ཡོངས་ཤེས་དང་། 
།སྐྱེ་བ་མེད་པ་དག་ཀྱང་བསྟན། 
།འགྲོ་བ་ལ་སོགས་པ་ཡང་རྟེན་ཅིང་འབྲེལ་པར་འབྱུང་བ་ཡིན་པས་ངོ་བོ་ཉིད་ཀྱིས་མ་སྐྱེས་པའོ། 
།དེའི་རང་བཞིན་ཡོངས་སུ་ཤེས་པ་ལམ་དང་འགྲོ་བ་ལ་སོགས་པ་རྣམས་ཀྱི་སྐྱེ་བ་མེད་པ་ལམ་གྱི་ཡེ་ཤེས་ཐོབ་པར་བྱ་བ་ཡང་བསྟན་ཏོ། 
།དེ་བས་ན་འདི་ལྟར་གཉི་གའི་བདག་ཉིད་བསྟན་པ་རྣམ་པར་གཞག་པ་འདི་ལ་དགོས་པའི་ཆེད་དུ་བསྟན་པ་ནི་དོན་གྱི་ཆེད་དུ་བསྟན་པ་ནི་གང་[^297K]ཞེ་ན། 
འདི་ལ་དཔྱད་ན་གཏན་ལ་དབབ་ཏུ་རུང་སྟེ། 
དགོས་པའི་དབང་དུ་རྒྱལ་བ་རྣམས། 
།ང་དང་ང་ཡི་ཞེས་གསུངས་ལྟར། 
།ཕུང་པོ་ཁམས་དང་སྐྱེ་མཆེད་རྣམས། 
།དེ་བཞིན་དགོས་པའི་དབང་གིས་གསུངས། 
།སངས་རྒྱས་བཅོམ་ལྡན་འདས་ནི་ང་དང་ང་ཡིར་འཛིན་པ་སྤངས་པ་ཡིན། 
ཡང་བརྗོད་པར་བཞེད་པའི་དོན་གྱི་སྒོ་ནས་བསྟན་པའི་ཕྱིར་འཇིག་རྟེན་གྱི་ཆེད་དུ་ང་དང་ངའི་ཞེས་གསུངས་པ་དེ་བཞིན་དུ་དགོས་པའི་དབང་གིས་ཕུང་པོ་དང་སྐྱེ་མཆེད་དང་ཁམས་རྣམས་གསུངས་ཏེ། 
དེའི་རྣམ་པར་དབྱེ་བ་བསྟན་པ་མེད་པར་འཇིག་རྟེན་དེ་ཁོ་ན་ལ་ཞུགས་པའི་ཐབས་མེད་པའི་ཕྱིར་རོ། 
།ཇི་ལྟར་དགོས་པའི་དབང་དུ་ཕུང་པོ་དང་། 
སྐྱེ་མཆེད་དང་། 
ཁམས་རྣམས་བཤད་ཀྱི་དེ་ཁོ་ནའི་དོན་དུ་ནི་མ་ཡིན་པར་འདི་ཇི་ལྟར་ཤེས་པར་ནུས་པ་འདི་ནི་འཐད་པ་དང་ལུང་གིས་ངེས་པར་རུང་སྟེ། 
དེ་ལ་རེ་ཞིག་འཐད་པའི་དབང་དུ་བྱས་ནས། 
འབྱུང་བ་ཆེ་ལ་སོགས་བཤད་པ། 
།རྣམ་པར་ཤེས་སུ་ཡང་དག་འདུ། 
།དེ་ཤེས་པས་ནི་འབྲལ་འགྱུར་ན། 
།ལོག་པར་རྣམ་བརྟགས་མ་ཡིན་ནམ། 
།ཞེས་བྱ་བ་སྨོས་སོ། 
།རྣམ་པར་ཤེས་པས་དམིགས་པ་གང་གི་རྣམ་པ་འཛིན་ཅིང་སྐྱེ་བའི་དམིགས་པ་དེ། 
རྣམ་པར་ཤེས་པ་ལ་རྣམ་པ་ཉེ་བར་བསྒྲུབས་པའི་རང་གི་དངོས་པོ་ཐོབ་ནས་དངོས་པོའི་དོན་གྱི་ངོ་བོ་ཉིད་ཀྱིས་འབྱུང་བ་ཆེན་པོ་ལ་སོགས་པར་ཡོངས་སུ་བརྟགས་སོ། 
།རྣམ་པར་ཤེས་པ་ལ་འགའ་ཞིག་གི་རྣམ་པར་མ་བཞག་པ་ལ་ནི་འཇིག་རྟེན་གྱིས་ཡོད་པ་ཉིད་དུ་རྣམ་པར་གཞག་མི་ནུས་ཏེ། 
མོ་གཤམ་གྱི་བུ་ལ་སོགས་པ་ཡང་ཡོད་པར་ཐལ་བར་འགྱུར་བའི་ཕྱིར་རོ། 
།དེ་བས་ན་འབྱུང་བ་དང་འབྱུང་བ་ལས་གྱུར་པ་དང་། 
སེམས་དང་སེམས་ལས་བྱུང་བ་དང་། 
སེམས་དང་ལྡན་པ་མ་ཡིན་པ་རྣམས་ནི་རྣམ་པར་ཤེས་པའི་རྣམ་པའི་རྒྱུ་ཅན་ཡིན་པའི་ཕྱིར་འབྱུང་བ་ཆེན་པོ་ལ་སོགས་པ་གང་དང་གང་བཤད་པ་ཅི་ཡང་རུང་བ་དེ་དག་ཐམས་ཅད་ནི་རྣམ་པར་ཤེས་པར་ཡང་དག་པར་འདུ་ཞིང་ཁོངས་སུ་ཆུད་དོ། 
།གང་གི་ཚེ་རྣལ་འབྱོར་པས་ཡོད་པ་མེད་པ་ཡིན་པའི་དོན་སྒྲོ་འདོགས་པའི་རྣམ་པར་ཤེས་པའི་ཚངས་པ་དེ་བརྫུན་པ་སླུ་བའི་[^298K]ཆོས་ཅན་དུ་མཐོང་ཞིང་རང་བཞིན་གྱིས་སྐྱེ་བ་མེད་པར་མཐོང་བ་དེའི་ཚེ་ངེས་པར་དེ་ཤེས་ཏེ། 
ཇི་ལྟར་གནས་པའི་སེམས་རང་གི་ངོ་བོས་སྐྱེ་བ་མེད་པར་ཤེས་པས་དེས་བསྐྱེད་པ་འབྱུང་བ་ཆེན་པོ་ལ་སོགས་པ་མ་ལུས་པ་དག་ཀྱང་གཟུགས་འགགས་[^299K]ན་གཟུགས་བརྙན་འགགས་པ་[^300K]བཞིན་དུ་འབྲལ་བར་འགྱུར་ན། 
དེ་ལྟ་བུ་གང་ཡིན་པ་དེ་གཟུགས་བརྙན་བཞིན་དུ་ལོག་པར་རྣམ་པར་བརྟགས་པ་ཉིད་མ་ཡིན་ནམ། 
དེའི་ཕྱིར་དེ་ལྟར་ཕུང་པོ་ལ་སོགས་པ་དེ་དག་ནི་རྣམ་པར་ཤེས་པའི་རྒྱུས་ཡོད་པ་ཉིད་དེ་མེད་ན་ཡོད་པས་[^302K]ངོ་བོ་ཉིད་དུ་གྲུབ་པ་མེད་པ་ཁོ་ན་ཡིན་པ་ལ་ངར་འཛིན་པ་དང་ང་ཡིར་འཛིན་པའི་མངོན་པའི་ང་རྒྱལ་ཅན་གྱི་དབང་དུ་བསྟན་པར་ངེས་སོ། 
།རེ་ཞིག་དེ་ལྟར་རིགས་པས་ཕུང་པོ་ལ་སོགས་པ་དགོས་པའི་དབང་དུ་བསྟན་པར་ཤེས་པར་བྱས་ནས། 
ད་ནི་ལུང་གིས་ཕུང་པོ་ལ་སོགས་པ་བརྫུན་པ་ཉིད་དུ་བསྟན་པས་དགོས་པའི་ཆེད་དུ་བརྗོད་པར་བསྟན་པའི་ཕྱིར། 
མྱ་ངན་འདས་པ་བདེན་གཅིག་པུ། 
།རྒྱལ་བ་རྣམས་ཀྱིས་རྣམས་[^303K]གསུངས་པ། 
།དེའི་ཚེ་ལྷག་མ་ལོག་པ་ཞེས། 
།མཁས་པ་སུ་ཞིག་རྟོགས་མི་བྱེད། 
།ཅེས་བྱ་བ་སྨོས་སོ། 
།བཅོམ་ལྡན་འདས་ཀྱིས་དགེ་སློང་དག་འདི་ལྟ་སྟེ། 
མི་སླུ་བའི་[^304K]ཆོས་ཅན་མྱ་ངན་ལས་འདས་པ་འདི་ནི་བདེན་པའི་མཆོག་གཅིག་ཏུའོ་[^305K]ཞེས་གསུངས་ཏེ་ལུང་འདིས་[^306K]དོན་གྱིས་ན་ཤེས་རབ་ཅན་སུ་ཞིག་ཕུང་པོ་ལ་སོགས་པ་བརྫུན་པའི་དོན་ཁོང་དུ་ཆུད་པར་མི་འགྱུར། 
གང་གི་ཕྱིར་ཕུང་པོ་དང་། 
སྐྱེ་མཆེད་དང་། 
ཁམས་དེ་དག་རྣམ་པ་དེ་ལྟར་རིགས་པ་[^307K]དང་། 
ལུང་གིས་རྣམ་པར་དཔྱད་ན་ངོ་བོ་ཉིད་ཀྱིས་[^308K]གྲུབ་པ་མེད་པ་དེའི་ཕྱིར་ངེས་པར། 
ཇི་སྲིད་ཡིད་ཀྱིས་[^309K]རྣམ་གཡོ་བ། 
།དེ་སྲིད་བདུད་ཀྱི་སྤྱོད་ཡུལ་ཏེ། 
།འཕགས་པའི་ཤེས་རབ་ཀྱི་དབང་པོའི་སྲོག་གི་བར་ཆད་བྱེད་པས་བདུད་དེ་དེ་ཡང་ཁམས་གསུམ་གྱིས་ཆེན་པོ་པ་ཕྱིན་ཅི་ལོག་བཞིའི་བློན་པོ་ཆེན་པོ་དང་ལྡན་པ་འདོད་ཆགས་ལ་སོགས་པ་ཉོན་མོངས་པའི་འཁོར་གྱིས་རྟག་ཏུ་འཁོར་བ། 
འཕགས་པ་མ་ཡིན་པ་སྐྱེ་བོ་མཐའ་དག་གིས་སྨ་མ་ཕབ་པ། 
སྤྱོད་པ་བཟང་པོ་མ་ཡིན་པ་[^310K]ཞུགས་པའི་རྗེས་སུ་སོང་བ། 
འཁོར་བ་པའི་སེམས་ཅན་མ་ལུས་པ་[^311K]འཕེལ་བར་བྱེད་པ་མ་རིག་པ་ཞེས་བྱ་བ་ཡིན་ཏེ་ཚུལ་བཞིན་མ་ཡིན་པས་དངོས་པོ་ལ་རྣམ་པར་རྟོག་ན་མ་རིག་པའི་ཡུལ་ལས་མི་འདའ་བ་ཉིད་དུ་མངོན་ནོ། 
།གང་གི་ཚེ་དེ་བདུད་ཀྱི་སྤྱོད་ཡུལ་ཡིན་པ་དེའི་ཚེ་དེ་སྐྱེ་བ་མེད་ན་ཡིད་འཇུག་པ་མི་འབྱུང་བའི་ཕྱིར་བདུད་ཀྱི་ཡུལ་ཉིད་མེད་པར་འགྱུར་བས། 
དེ་ལྟ་ཡིན་ན་འདི་ལ་ཡང་། 
།ཉེས་པ་མེད་པར་ཅིས་[^312K]མི་འཐད། 
།འདི་ཞེས་བྱ་བ་ནི་དེའི་ངོ་བོ་ཉིད་སྐྱེ་བ་མེད་པ་ཡོངས་སུ་ཤེས་པ་ཡིན་པར་སྟོན་ཏེ། 
དེའི་དབང་དུ་བྱས་པའི་ཕྱིར་ཉེ་བར་གྱུར་པས་ཉེ་བ་མངོན་སུམ་གྱི་ཚིག་འདིས་འདི་ལ་ཞེས་བྱ་བ་བསྟན་ཏོ། 
།འདིའི་ཕྱིར་ཡང་ངོ་བོ་ཉིད་སྐྱེ་བ་མེད་པ་ཡོངས་སུ་ཤེས་པ་ན་[^313K]ངོ་བོ་ཉིད་ཡོངས་སུ་ཤེས་པ་ནི་མ་ཡིན་ནོ། 
།དེའི་ཕྱིན་ཅི་ལོག་ཡོད་ན་ནི་ཡོད་ལ་མེད་ན་ནི་མེད་པའི་\[༢༣བ\]ཕྱིར་རོ། 
།དེ་ལྟར་བསྟན་པའི་ཕྱིར། 
མ་རིག་རྐྱེན་གྱིས་འཇིག་རྟེན་ཞེས། 
།འདི་ལྟར་རྫོགས་པའི་སངས་རྒྱས་གསུང་། 
།དེའི་[^314K]ཕྱིར་འཇིག་རྟེན་འདི་དག་ཀྱང་། 
།རྣམ་པར་རྟོག་པ་ཅིས་མི་འཐད། 
།ཅེས་བྱ་བ་སྨོས་སོ། 
།གང་གི་རྐྱེན་མ་རིག་པ་ཡིན་པ་དེ་མ་རིག་པའི་རྐྱེན་ལས་བྱུང་བ་སྟེ་འཇིག་རྟེན་ནོ། 
།འཇིག་རྟེན་ནི་ཉེ་བར་ལེན་པའི་ཕུང་པོ་ལྔ་རྣམས་སོ། 
།དེ་ལ་མ་རིག་པའི་རྐྱེན་གྱིས་འདུ་བྱེད་རྣམས། 
འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་ཞེས་བྱ་བ་ལ་སོགས་པ་འདིས་འདི་ལྟར་བཅོམ་ལྡན་འདས་ཀྱིས་འཇིག་རྟེན་འདིའི་རྐྱེན་ནི་མ་རིག་པའོ་ཞེས་བསྟན་པ་དེའི་ཕྱིར། 
རང་གི་ངོ་བོ་གྲུབ་པ་མེད། 
།རང་གི་ངོ་བོ་གྲུབ་པ་རྫས་ལ་སོགས་པའི་རྐྱེན་ནི་མུན་པ་མ་ཡིན་ནོ། 
།དེ་བས་ན་མ་རིག་པ་རྐྱེན་དུ་གྱུར་པའི་ཕྱིར། 
འཇིག་རྟེན་རྣམ་པར་རྟོག་པ་ཅིའི་ཕྱིར་འཐད་དེ། 
འཇིག་རྟེན་རྣམ་པར་རྟོག་པ་ཙམ་དུ་འཐད་པ་ཉིད་དོ་ཞེས་བྱ་བར་དགོངས་སོ། 
།རྣམ་པར་རྟོག་པ་ནི་རྣམ་པར་རྟོག་པའོ། 
།རྣམ་པར་རྟོག་པ་ཙམ་དུ་ཟད་པས་ན་རྣམ་པར་རྟོག་པ་སྟེ། 
རྣམ་པར་རྟོག་པ་ཙམ་དུ་ཟད་དོ་ཞེས་བྱ་བའི་ཐ་ཚིག་གོ། 
།རང་གི་ངོ་བོ་གྲུབ་པ་མེད་པས་མུན་ཁུང་ན་མིའི་ཚུལ་དུ་ཡོངས་སུ་རྟོག་པ་འབྱུང་བ་ལྟར་འཇིག་རྟེན་ཡང་རྣམ་པར་རྟོག་པ་ཙམ་དུ་རྣམ་པར་གཞག་གོ། 
།དེ་ལྟར་ཕྱིན་ཅི་ལོག་ཡོད་ན་འཇིག་རྟེན་ཡོད་པར་ཅི་བསྟན་ནས། 
ད་ནི་ཕྱིན་ཅི་ལོག་མེད་ན་མེད་པར་བསྟན་པའི་ཕྱིར། 
མ་རིག་འགགས་པར་གྱུར་ན་ནི། 
།གང་རྣམས་འགག་པར་འགྱུར་བ་རྣམས། 
།དེ་དག་མི་ཤེས་ཀུན་བརྟགས་པར། 
།ཅི་ཡི་ཕྱིར་ན་གསལ་མི་འགྱུར། 
།ཞེས་བྱ་བ་སྨོས་སོ། 
།སྣང་བ་བྱུང་ན་མུན་ཁུང་ན་མེའི་ཚུལ་དུ་སྣང་བ་མི་དམིགས་པ་བཞིན་དུ་རིག་པ་བྱུང་ན། 
གང་ལོག་པ་དེ་ངེས་པར་མི་ཤེས་པས་ཡོངས་སུ་བརྟགས་པའི་ཕྱིར་ངོ་བོ་ཉིད་དུ་གྲུབ་པ་མེད་པར་གནས་སོ། 
།འདིའི་ཕྱིར་ཡང་འཇིག་རྟེན་དངོས་པོ་མེད་དེ། 
གཟུགས་བརྙན་བཞིན་དུ་རྒྱུ་དང་རྐྱེན་ལས་བྱུང་བའི་ཕྱིར་རོ། 
།དེ་ཉིད་བསྟན་པའི་ཕྱིར། 
རྒྱུ་ཡོད་པ་ལས་གང་བྱུང་ཞིང་། 
།རྐྱེན་མེད་པར་ནི་གནས་པ་མེད། 
།རྐྱེན་མེད་ཕྱིར་ཡང་འཇིག་འགྱུར་བ། 
།དེ་ནི་ཡོད་པར་ཇི་ལྟར་ཤེས། 
།ཞེས་བྱ་བ་སྨོས་སོ། 
།གལ་ཏེ་འཇིག་རྟེན་ངོ་བོ་ཉིད་དུ་གྲུབ་ན་ནི་དེའི་ཚེ་[^315K]རང་བཞིན་གྱིས་ངོ་བོར་གྲུབ་པ་ཡོད་པས་རྒྱུ་དང་རྐྱེན་ལ་ལྟོས་ཏེ་འབྱུང་བར་[^316K]མི་འགྱུར་ཞིང་། 
རྒྱུ་དང་བཅས་[^317K]ལས་འབྱུང་བར་ཡང་མི་འགྱུར་ཏེ། 
ངོ་བོ་ཉིད་ནི་བྱས་པ་མེད་པའི་ཕྱིར་རོ། 
།གནས་པ་ཡང་རྐྱེན་ལ་རག་ལས་པར་མི་འགྱུར་རོ། 
།ངོ་བོ་ཉིད་ཀྱིས་གྲུབ་པ་ཡོད་ན་གཞན་དུ་འགྱུར་མི་སྲིད་དེ། 
འདི་ལྟར་གཞན་དུ་འགྱུར་བ་སྤང་བའི་ཕྱིར་གནས་པའི་རྐྱེན་བཙལ་བ་ནི་རིགས་པར་[^318K]འགྱུར་རོ། 
།གང་གནས་པའི་རྐྱེན་ལ་རག་ལས་པ་དེ་གཟུགས་བརྙན་བཞིན་དུ་ངོ་བོ་ཉིད་མེད་པར་གྲུབ་པ་ཡང་རིགས་སོ། 
།གང་ངོ་བོ་ཉིད་དུ་གྲུབ་པ་དེ་ནི་རང་བཞིན་གྱིས་མི་འགྱུར་བས་གནས་པའི་རྐྱེན་མེད་ཀྱང་ལྡོག་པ་མི་རིགས་སོ། 
།གང་གནས་པའི་རྐྱེན་མེད་ན་ལྡོག་པ་དེ་ནི་གཟུགས་བརྙན་བཞིན་དུ་ངོ་བོ་ཉིད་ཀྱིས་གྲུབ་པ་མེད་པར་འོས་སོ། 
།གང་དེ་ལྟར་ངོ་བོ་ཉིད་ཀྱིས་གྲུབ་པ་མེད་པ་དེ་གཞན་གྱིས་ཇི་ལྟར་ཡོད་པར་ཁོང་དུ་ཆུད་པའི་རྒྱུ་མེད་པས་དེ་ཡོད་པ་ཉིད་དུ་མི་རིགས་སོ་ཞེས་བྱ་བར་དགོངས་སོ། 
།མུ་སྟེགས་ཅན་རྟེན་ཅིང་འབྲེལ་བར་འབྱུང་བ་མི་སྨྲ་བ་རྣམས་ཀྱི་དངོས་པོ་རྣམས་ལ་ངོ་བོ་ཉིད་ཡོད་པར་མངོན་པར་ཞེན་པ་གང་ཡིན་པ་དེ་ནི་རང་གི་གྲུབ་པའི་མཐའ་ལས་བྱུང་བ་[^319K]དང་མི་འགལ་བས། 
གལ་ཏེ་ཡོད་པར་སྨྲ་བ་རྣམས། 
།དངོས་ལ་ཞེན་པར་གནས་པ་ནི། 
།ལམ་དེ་ཉིད་ལ་གནས་པ་སྟེ། 
།དེ་ལ་ངོ་མཚར་ཅུང་ཟད་མེད། 
།གྲངས་ཅན་གྱིས་རང་གི་གྲུབ་པའི་མཐའ་ལས་ཡོན་ཏན་སྙིང་སྟོབས་དང་། 
རྡུལ་དང་མུན་པ་གསུམ་རྟག་པར་ལོབས་ལ། 
བྱེ་བྲག་པས་ཀྱང་རང་གི་གྲུབ་པའི་མཐའ་ལས་ས་དང་། 
ཆུ་དང་མེ་དང་རླུང་གི་རྡུལ་ཕྲ་རབ་ཡན་ལག་ཅན་མ་ལུས་པའི་དངོས་པོ་རྩོམ་པ་རྟག་པ་ཉིད་དུ་ལོབས་ནས་རྟག་པའི་དངོས་པོར་སྨྲ་བའི་ཕྱིར་གལ་ཏེ་དངོས་པོ་ལ་ཞེན་པར་གནས་པ་དང་ངོ་བོ་ཉིད་བཟུང་ནས་གནས་པ་དེ་ལ་ནི་བློ་མཆོག་དང་ལྡན་པ་དག་ངོ་མཚར་དུ་འཛིན་པ་ཅུང་ཟད་ཀྱང་མེད་དེ་ཡ་མཚན་དུ་བྱ་བ་ཅུང་ཟད་ཀྱང་མེད་པ་ཡིན་ནོ། 
།དེ་ཅིའི་ཕྱིར་ཞེ་ན། 
འདི་ལྟར་མི་སྲིད་པའི་དངོས་པོ་ལ་བརྟེན་པ་ནི་འཇིག་རྟེན་ན་ངོ་མཚར་གྱི་རྒྱུ་ཡིན་ནོ། 
།སྲིད་པའི་དངོས་པོ་ལ་བརྟེན་པ་ནི་དེ་ལྟ་མ་ཡིན་ཏེ། 
དེ་རིགས་པའི་ཕྱིར་རོ། 
།རང་གི་གྲུབ་པའི་མཐའ་ལས་ཡོད་པར་བསྟན་པ་སྟོན་ཞིང་ཁོང་དུ་ཆུད་པ་ལ་ནི་ངོ་མཚར་གྱི་རྒྱུ་མེད་པས་ངོ་མཚར་ཅུང་ཟད་ཀྱང་མེད་པར་རིགས་སོ། 
།བྱེ་བྲག་ཏུ་སྨྲ་བ་དང་། 
མདོ་སྡེ་པ་དང་། 
རྣམ་པར་ཤེས་པ་ཙམ་དུ་སྨྲ་བ་གྲུབ་པས་[^320K]མཐའ་ལས་ཡོད་པ་མི་སྲིད་པ་ཡོངས་སུ་སྟོན་པ་ནི་བློ་མཆོག་དང་ལྡན་པ་དག་ལ་མཆོག་ཏུ་ངོ་མཚར་བསྐྱེད་པ་ཡིན་ནོ། 
།དེ་དག་ལ། 
སངས་རྒྱས་[^321K]ལམ་ལ་བརྟེན་ནས་ནི། 
།ཐམས་ཅད་མི་རྟག་སྨྲ་བ་རྣམས། 
།རྩོད་པ་ཡིས་ནི་དངོས་པོ་ལ། 
།ཆགས་གནས་གང་ཡིན་དེ་སྨད་[^322K]དོ། 
།རྟེན་ཅིང་འབྲེལ་བར་འབྱུང་བ་ནི་སངས་རྒྱས་པའི་ལམ་ཡིན་ཏེ། 
དེ་ལ་བརྟེན་ནས་འདུ་བྱེད་དེ་དག་ཐམས་ཅད་རྟེན་ཅིང་འབྲེལ་བར་འབྱུང་བའི་ཕྱིར་མི་རྟག་པའོ། 
།ཞེས་དེ་སྐད་ཁས་ལེན་ཀྱང་དངོས་པོ་རྣམས་ཀྱི་རང་གི་ངོ་བོ་གྲུབ་པར་སྟོན་པར་འདོད་པ་དེ་སྟོང་པ་ཉིད་དུ་སྨྲ་བ་ལ་རྩོད་པར་བྱེད་ཅིང་དེ་མི་སྲིད་པའི་དངོས་པོ་ལ་བརྟེན་པ་ནི་ངོ་མཚར་ཆེ་བས་དེ་རྨད་དུ་གྱུར་པའོ། 
།ངོ་མཚར་ཆེ་བ་དེ་ཡང་འཇིག་རྟེན་ན་ཡ་མཚན་དུ་གྱུར་པས་རྨད་དུ་བྱུང་བ་ཞེས་བྱའོ། 
།དེ་ལྟར་ཐམས་ཅད་ཀྱང་མི་རྟག་པར་སྨྲ་བ་[^323K]ལ་རྟེན་ཅིང་འབྲེལ་བར་འབྱུང་བའི་ལམ་ཁས་[^324K]ལེན་པར་གྱུར་ཀྱང་དངོས་པོའི་ངོ་བོ་ཉིད་སྟོན་ཅིང་[^325K]རློམ་པར་གནས་པ་ནི་རྟ་དམུ་རྒོད་བོང་[^326K]བུའི་སྤྱོད་པ་ལྟར་བཅོས་པ་བཞིན་དུ་མཁས་པ་དག་ལ་རབ་ཏུ་ངོ་མཚར་དུ་འགྱུར་རོ། 
།ཕྱག་བྱ་བར་འོས་པ་[^327K]མ་ཡིན་པ་ལ་ཕྱག་འཚལ་ལོ་ཞེས་བྱ་བའི་ཚིག་བཞིན་དུ་རྨད་དུ་བྱུང་བའི་སྒྲ་བསྟོད་པའི་ཚིག་འདི་ཡང་བསྟིང་བ་ཡིན་ནོ། 
།རྟེན་ཅིང་འབྲེལ་བར་འབྱུང་བ་ཁས་ལེན་པ་སངས་རྒྱས་པའི་ལམ་ལ་བརྟེན་པ་དག 
།དེ་ནི་འདི་ཞེས་གང་དག་ལ། 
།བརྟགས་ན་རབ་ཏུ་མི་དམིགས་ན། 
།བདེན་པ་དེ་ནི་འདིའོ་ཞེས། 
།རྩོད་པས་མཁས་པ་སུ་ཞིག་སྨྲ། 
།འདི་ལྟར་གཟུགས་དང་ཚོར་བ་དང་། 
རྣམ་པར་ཤེས་པ་དང་། 
འདུས་བྱས་གཞན་ཐམས་ཅད་རྟེན་ཅིང་འབྲེལ་བར་འབྱུང་བའི་ཕྱིར་ངོ་བོ་ཉིད་ཀྱིས་མ་སྐྱེས་པའོ། 
།གང་ངོ་བོ་ཉིད་ཀྱིས་མ་སྐྱེས་པ་དེའི་མཚན་མ་དམིགས་སུ་མེད་པའི་ཕྱིར་གཟུགས་དེ་ནི་འདིའོ། 
།ཚོར་བ་དེ་ནི་འདིའོ། 
།རྣམ་པར་ཤེས་པ་དེ་ནི་འདིའོ། 
།འདུས་བྱས་གཞན་དེ་ནི་འདིའོ་ཞེས་བློ་ལ་རྣམ་པ་ཐམས་ཅད་དུ་མི་སྣང་སྟེ། 
དེ་ལྟར་གང་གིས་ཀྱང་བྱེ་བྲག་ཏུ་མི་སྣང་བ་གང་ཡིན་པ་[^328K]དེ་ནི་འདིའོ་ཞེས་གཞན་ལ་བསྟན་པར་མི་ནུས་སོ། 
།གང་བསྟན་པར་མི་ནུས་པ་དེ་ལ་ཤེས་རབ་ཅན་དག་རྩོད་པ་སྨྲ་བ་ནི་མི་རིགས་སོ། 
།རྩོད་པ་ཞེས་བྱ་བ་ནི་གང་ལ་བདག་གི་ཕྱོགས་སྒྲུབ་པ་དང་། 
གཞན་གྱི་ཕྱོགས་གཞིག་པའོ། 
།དེ་ལྟར་དངོས་པོ་གང་ཡང་མི་དམིགས་ན་རང་གིས་ཁས་བླངས་པ་དངོས་པོ་བདེན་པ་གང་ཡིན་པ་དེ་ནི་འདིའོ་ཞེས་བསྟན་པར་[^329K]བྱ་བ་དེ་ཅུང་ཟད་ཀྱང་ཡོད་པར་ག་ལ་འགྱུར། 
གཞན་གྱིས་ཁས་བླངས་པའི་དངོས་པོ་བརྫུན་པ་གང་ཡིན་པ་དེ་ནི་འདིའོ་ཞེས་བསྟན་པར་བྱ་བ་དེ་ཡང་ཅུང་ཟད་ཀྱང་ཡོད་པར་ག་ལ་འགྱུར། 
དེ་ལྟར་རྟེན་ཅིང་འབྲེལ་བར་འབྱུང་བའི་དོན་རང་བཞིན་གྱིས་སྐྱེ་བ་མེད་པའི་དོན་དུ་ཁོང་དུ་མ་ཆུད་པ་ཤིན་ཏུ་ཕྱིན་ཅི་ལོག་ཏུ་གྱུར་པ་དག་གིས། 
མ་བརྟན་པར་[^330K]ནི་གང་དག་གིས། 
།བདག་གམ་འཇིག་རྟེན་མངོན་ཆགས་པ། 
།རྟག་དང་མི་རྟག་སོགས་ལྟ་བས། 
།ཀྱེ་མ་དེ་དག་འཕྲོགས་པ་[^331K]ཡིན། 
།གང་དག་ཕུང་པོ་ལྔ་གཟུགས་བརྙན་ལྟ་བུ་རང་བཞིན་མེད་པ་ལ་བརྟེན་ནས་བདག་ཏུ་མི་འདོགས་ཀྱི། 
སེམས་རང་གི་མཚན་ཉིད་དུ་གྲུབ་པ་ལ་བདག་གོ་ཞེས་རྣམ་པར་འཇོག་པ་དེ་དག་གདོན་མི་ཟ་བར་ལྟ་བའི་ཆུ་བོ་ཆེན་པོས་མྱ་ངན་ལས་འདས་པའི་ལམ་ལས་དེད་ཅིང་ཁྱེར་བར་འགྱུར་རོ། 
།ཇི་ལྟ་[^332K]ཞེ་ན། 
དེ་ལ་[^333K]སེམས་ངོ་བོ་ཉིད་དུ་གྲུབ་པར་འདོད་ན་ཡང་ན་ནི་རྟག་པར་འགྱུར། 
ཡང་ན་ནི་མི་རྟག་པར་འགྱུར་རོ། 
།གལ་ཏེ་རྟག་པར་འགྱུར་ན་དེའི་ཚེ་ཐེར་ཟུག་ཏུ་སྨྲ་བ་ཡིན་ནོ། 
།འོན་ཏེ་མི་རྟག་ན་དེའི་ཚེ་ཆད་པར་སྨྲ་བ་ཡིན་ཏེ། 
བྱུང་ནས་མེད་པར་གྱུར་པ་ནི་ཆད་པར་ལྟ་བ་ཡིན་ནོ། 
།དེ་ལྟར་དེ་དག་ཀྱེ་མ་ལྟ་བས་འཕྲོགས་པ་ཡིན་ནོ། 
།ཀྱེ་མ་ཞེས་བྱ་བའི་སྒྲ་ནི་སྨྲེ་སྔགས་འདོན་པའམ་ངེས་པར་རིག་\[༢༥བ\]པར་བྱའོ། 
།དེ་ལྟར་འཇིག་རྟེན་ཞེས་བྱ་བ་ཕུང་པོ་ལྔ་པོ་རང་གི་མཚན་ཉིད་ཀྱིས་གྲུབ་པར་འདོད་ན་ཡང་མཐུན་པར་སྐྱོན་དུ་འགྱུར་བར་སྦྱར་རོ། 
།ཡང་ན་འདི་ནི་དོན་གཞན་ཏེ། 
གངས་ཅན་ལ་སོགས་པ་གང་དག་མ་བརྟེན་པར་བདག་རྟག་པ་དང་། 
ངོ་བོ་ཉིད་ཀྱིས་གྲུབ་པ་དང་། 
རྟེན་ཅིང་འབྲེལ་བར་འབྱུང་བ་མ་ཡིན་པ་དང་། 
འཇིག་རྟེན་ཡང་རང་བཞིན་གྱི་བདག་ཉིད་དང་། 
རང་བཞིན་ཡང་འགྱུར་བ་མེད་པའི་ཕྱིར་ངོ་བོ་ཉིད་ཀྱིས་གྲུབ་པར་[^334K]ཞེན་ལ་འགྱུར་བའི་ཚོགས་ནི་ལྡོག་པར་འདོད་དོ། 
།གཞན་དག་ནི་གཞན་དུ་འདོད། 
ཀྱེ་མ་དེ་དག་ནི་གདོན་མི་ཟ་བར་རྟག་པ་དང་མི་རྟག་པ་ལ་སོགས་པའི་ལྟ་བ་རྣམས་ཀྱིས་འཕྲོགས་པར་འགྱུར་རོ། 
།རང་གི་སྡེ་པ་གང་དག་ཕུང་པོ་ལྔ་དང་བདག་བརྟེན་པར་ཁས་ལེན་ཀྱང་རྫས་སུ་ཡོད་པ་ཉིད་དུ་ཞུགས་པ་དང་གང་དག་མ་རིག་པ་དང་འདུ་བྱེད་ལ་སོགས་པ་རྒྱུ་དང་རྐྱེན་ཚོགས་པ་ལས་བྱུང་བ་ཡིན་ཡང་རྣམ་པར་ཤེས་པ་ལ་སོགས་པ་རྫས་སུ་ཡོད་པ་ཉིད་དུ་བརྗོད་པ་དེ་དག་ཀྱང་དེ་བཞིན་དུ་ལྟ་བ་ལོག་པར་ཞུགས་པ་ཡིན་པར་བསྟན་པའི་ཕྱིར། 
གང་དག་བརྟེན་ནས་དངོས་པོ་རྣམས། 
།ཡང་དག་ཉིད་དུ་འགྲུབ་འདོད་པ། 
།དེ་དག་ལ་ཡང་རྟག་སྩོགས་ཀྱི། 
།སྐྱོན་དེ་ཇི་ལྟར་འབྱུང་མི་འགྱུར། 
།ཞེས་བྱ་བ་སྨོས་སོ། 
།ཇི་ལྟར་བདག་དང་ཆོས་ཀྱི་ངོ་བོ་ཉིད་ཀྱི་དོན་ཡོད་པ་དང་། 
མེད་པར་ཁས་བླངས་པ་ལ་རྟག་པ་དང་། 
ཆད་པའི་སྐྱོན་དུ་འགྱུར་བ་དང་མཚུངས་པའི་ཕྱིར་རོ། 
།ཇི་སྐད་སྨོས་པའི་ལྟ་བ་དག་བསལ་ནས་རྟེན་ཅིང་འབྲེལ་བར་འབྱུང་བ་ཇི་ལྟར་གནས་པའི་དོན་ཁོང་དུ་ཆུད་ན། 
གང་དག་བརྟེན་ནས་དངོས་པོ་རྣམས། 
།ཆུ་ཡི་ཟླ་བ་ལྟ་བུར་ནི། 
།ཡང་དག་མ་ཡིན་ལོག་མིན་པར། 
།འདོད་པ་དེ་དག་ལྟས་མི་འཕྲོགས། 
།གལ་ཏེ་གཟུགས་ལ་སོགས་པ་ངོ་བོ་ཉིད་ཀྱིས་མེད་པ་ཡིན་ན། 
དེ་དག་ངོ་བོ་ཉིད་ཀྱིས་མེད་པས་ངོ་བོ་ཉིད་གཞན་དུ་འགྱུར་\[༢༦ན\]མི་སྲིད་དེ། 
ངོ་བོ་ཉིད་ཀྱིས་མེད་པ་ནི་ཕྱིས་ཡོད་པར་མི་རུང་ངོ་། 
།རྒྱུ་དང་རྐྱེན་ཡོད་དུ་ཟིན་ཀྱང་གང་ཡང་སྐྱེ་མི་སྲིད་པ་དང་རྒྱུ་དང་རྐྱེན་རྣམས་ཀྱང་དེ་ལྟ་བུའི་རང་བཞིན་ཡིན་པས་མི་སྲིད་པའི་ཕྱིར་རྟེན་ཅིང་འབྲེལ་བར་འབྱུང་བ་དང་འགལ་བར་འགྱུར་རོ། 
།འོན་ཏེ་ཉེས་པ་དེ་ཡོངས་སུ་སྤང་བར་འདོད་དེ། 
ངོ་བོ་ཉིད་ཀྱིས་ཡོད་པར་ཁས་ལེན་ན་ཡང་དེའི་ཚེ་དེ་ལྟར་བྱུང་བ་བཞིན་དུ་རྒྱུ་དང་རྐྱེན་རྣམས་ཀྱིས་ཀྱང་འབྱུང་བར་མི་འགྱུར་ཏེ། 
རྒྱུ་དང་[^335K]རྐྱེན་རྣམས་ཀྱང་དགོས་པ་མེད་པས་ཡོད་པར་མི་འགྱུར་རོ། 
།དེ་ལྟ་ན་ཡང་རྟེན་ཅིང་འབྲེལ་བར་འབྱུང་བ་དང་འགལ་བར་འགྱུར་རོ། 
།རྟེན་ཅིང་འབྲེལ་བར་འབྱུང་བ་དང་འགལ་ན་རྣམ་པར་གཞག་པ་ཐམས་ཅད་ཞིག་པར་འགྱུར་རོ[^336K]། 
།བོང་བུའི་རྭ་ལ་སོགས་པ་བཞིན་དུ་འགྲོ་བ་ཡང་མི་དམིགས་པར་འགྱུར་རོ། 
།དེ་བས་ན་ཁམས་དང་འགྲོ་བ་དང་། 
སྐྱེ་གནས་དང་། 
རིགས་དང་། 
རུས་དང་། 
ཆོ་རིགས་དང་། 
ཁ་དོག་དང་། 
གཟུགས་དང་། 
སྟོབས་དང་། 
བློ་དང་། 
དབང་པོ་སོ་སོ་ཐ་དད་པའི་འགྲོ་བ་དང་། 
འགྲོ་བ་མ་ལུས་པའི་རྟེན་ཕྱི་རོལ་གྱི་རླུང་གི་དཀྱིལ་འཁོར་ལ་སོགས་པ་དང་། 
གསེར་དང་། 
དངུལ་དང་། 
ཨནྡ་རྙིལ་དང་། 
ཤེལ་དང་། 
པདྨ་རཱ་ག་ལ་སོགས་པ་དང་། 
ཀུ་མུ་ད་དང་། 
པདྨ་[^337K]ཤིང་དང་། 
རི་དང་། 
སྨན་དང་། 
བུམ་པ་དང་། 
ཤིང་རྟ་ལ་སོགས་པ་དམིགས་སུ་མེད་པ་སྣ་ཚོགས་ཀྱང་མེད་པ་ཉིད་དུ་འགྱུར་རོ། 
།དེ་དམིགས་སུ་ཡོད་བཞིན་དུ་མེད་པར་ཁས་བླང་བ་[^338K]ནི་མི་རིགས་སོ། 
།དེ་བས་ན་གང་བརྟེན་ཏེ་འབྱུང་བའི་ངོ་བོ་ཉིད་ཀྱིས་ཡོད་པ་དང་མེད་པ་སྤངས་པ་སྟེ། 
རྐྱེན་འདི་ཙམ་གྱིས་གྲུབ་པས་གཟུགས་བརྙན་བཞིན་དུ་དེ་ངོ་བོ་ཉིད་ཀྱིས་གྲུབ་པ་མེད་པར་ཁས་བླང་བར་བྱ་སྟེ། 
ཇི་ལྟར་འཕགས་པ་ལྷས། 
འབྲས་བུ་ཡོད་པར་གང་འདོད་དང་། 
།འབྲས་བུ་མེད་པར་གང་འདོད་ལ། 
།ཀ་བ་ལ་སོགས་ཁྱིམ་དོན་དུ། 
།བརྒྱན་པའི་[^339K]དོན་ཀྱང་མེད་པར་འགྱུར། 
།ཞེས་སྨོས་པ་ལྟ་བུའོ། 
།དེ་ལྟར་རྟག་པ་དང་ཆད་པ་སྤངས་ནས་རྟེན་ཅིང་འབྲེལ་བར་འབྱུང་བ་གཟུགས་བརྙན་ལྟ་བུ་བློ་ཕྱིན་ཅི་ལོག་གི་སྤྱོད་ཡུལ་དུ་གྱུར་པ་དང་འགལ་བ་མེད་པས་ཇི་སྐད་སྨོས་པའི་འགྲོ་བ་སྣ་ཚོགས་མི་སྲིད་པ་མ་ཡིན་ནོ། 
།འཕགས་པ་རྣམས་ཀྱང་ཕྱིན་ཅི་ལོག་སྤངས་ཏེ། 
བརྫུན་དུ་སྒྲོ་མི་འདོགས་པས་རྣམ་པར་གྲོལ་བ་མི་སྲིད་པ་མ་ཡིན་ནོ། 
།གང་གི་ཕྱིར་རྟེན་ཅིང་འབྲེལ་བར་འབྱུང་བ་འདི་ལྟར་ངོ་བོ་ཉིད་ཀྱིས་སྐྱེ་བ་མེད་པ་དེའི་ཕྱིར་རིགས་པ་འདིས་དངོས་པོ་རྣམས་ལ་གང་དག་བརྟེན་ནས་དངོས་པོ་རྣམས་ཆུའི་ཟླ་བ་ལྟ་བུར་ནི་འདོད་པ་དེ་དག་རང་གི་ངོ་བོར་གྲུབ་པ་མེད་པས་གཟུགས་བརྙན་བཞིན་དུ་རང་གི་ངོ་བོ་ཉིད་ཀྱི་བདེན་པ་ཡང་མ་ཡིན་བརྫུན་པ་ཡང་མ་ཡིན་པར་འདོད་དེ། 
འདི་ལྟར་བསམ་པ་འདི་ནི་དངོས་པོར་གྱུར་པ་ལ་བརྟེན་པ་སྟེ། 
རྟེན་ཅིང་འབྲེལ་བར་འབྱུང་བ་ནི་དངོས་པོ་ཡོད་པ་མ་ཡིན་ལ། 
གཟུགས་བརྙན་ལྟ་བུར་གྱུར་པ་དེའི་ཕྱིར་དེ་ཡང་དག་པ་མ་ཡིན་ནོ། 
།ཡང་དག་པར་ཡོད་ན་གཞན་དུ་འགྱུར་མི་སྲིད་པར་ཐལ་བར་འགྱུར་རོ། 
།འཇིག་རྟེན་ན་[^340K]ཡང་དག་པ་དང་འདྲ་བར་སྣང་བས་ལོག་པ་ཡང་མ་ཡིན་ནོ། 
།ཡང་དག་པ་མ་ཡིན་པ་ཞེས་བྱ་བ་ཡང་ལ་ལ་ལ་བསྟན་པ་དང་དགོས་པ་འགྲུབ་པའི་ཕྱིར་རོ། 
།གང་གི་ཕྱིར་ཡང་དག་པ་མ་ཡིན་པ་དེའི་ཕྱིར་རྟག་པར་སྨྲ་བ་མ་ཡིན་ནོ། 
།གང་གི་ཡང་དག་པ་མ་ཡིན་པ་ཡང་མ་ཡིན་པ་དེའི་ཕྱིར་ཆད་པར་སྨྲ་བའམ་ལོག་པར་སྨྲ་བ་མ་ཡིན་ནོ། 
།དེ་ལྟར་གཟུགས་བརྙན་བཞིན་དུ་རྟེན་ཅིང་འབྲེལ་བར་འབྱུང་བ་རང་བཞིན་མེད་པར་ཁོང་དུ་ཆུད་ན་གདོན་མི་ཟ་བར་ཚུལ་བཞིན་མ་ཡིན་པར་རྣམ་པའི་རླུང་གིས་དཀྲུགས་ཏེ་འཁྲུགས་པར་གྱུར་པའི་རྦ་རླབས་ཆེན་པོ་བརྟག་པ་དང་མི་རྟག་པ་ལ་སོགས་པའི་ལྟ་བའི་ཆུ་བོ་ལས་རྟེན་ཅིང་འབྲེལ་བར་འབྱུང་བ་ཤེས་པའི་གྲུས་བརྒལ་ནས་མྱ་ངན་ལས་འདས་པའི་སྐྱེད་མོས་ཚལ་གྱི་ཐད་སངས་རྒྱས་ཀྱི་ཆོས་མ་འདྲེས་པའི་ཤིང་གི་ཚལ་གྱིས་མཛེས་པར་བྱས་པ། 
བྱང་ཆུབ་ཀྱི་ཡན་ལག་གི་རིན་པོ་ཆེ་སྣ་ཚོགས་ཡིད་འཕྲོག་པ་[^341K]ཡོད་པ། 
སྟོབས་བཅུ་དང་ལྡན་པས་དྲི་མ་མེད་པ། 
ཟད་པ་དང་མི་སྐྱེ་བ་ཤེས་པས་དབེན་པར་བདེ་བར་ཕྱིན་ཏེ། 
གཞན་དག་ལ་ཡང་དེའི་རྗེས་སུ་འགྲོ་བ་\[༢༧ན\]རྟེན་ཅིང་འབྲེལ་བར་འབྱུང་བའི་གཏམ་གསང་བསྟོད་དེ་[^342K]སྟོན་པས་བསྒོ་བ་དེ་བསྒྲུབ་པ་[^343K]ལ་བརྩོན་པ་[^344K]འཁོར་བའི་རྒྱ་མཚོ་ཆེན་པོའི་ནང་ན་འདུག་པ་རྟག་པ་ལ་སོགས་པའི་ལྟ་བའི་ཆུ་བོ་རྣམས་ཀྱིས་མགོ་རྨོངས་པ་དེ་དག་ངེས་པར་སྒྲོལ་ལོ། 
།གང་དག་རྟེན་ཅིང་འབྲེལ་བར་འབྱུང་བའི་ཆོས་ཉིད་འདི་ཁོང་དུ་མ་[^345K]ཆུད་དེ། 
དངོས་པོ་རྣམས་ཀྱི་རང་གི་མཚན་ཉིད་[^346K]ཡོངས་སུ་རྟོག་པ་དེ་དག་ནི་གདོན་མི་ཟ་བར་དངོས་པོར་ཁས་ལེན་ཡོད་ན་ནི། 
འདོད་ཆགས་ཞེ་སྡང་འབྱུང་བ་ཡི། 
།ལྟ་བ་མི་བཟད་མ་རུངས་འཛིན། 
།དེ་ལས་བྱུང་བའི་རྩོད་པར་འགྱུར། 
།དེ་ལ་འདོད་ཆགས་ནི་རང་གི་ཕྱོགས་ལ་མངོན་པར་ཞེན་པའི་མཚན་ཉིད་དོ། 
།ཞེ་སྡང་ནི་གཞན་གྱི་ཕྱོགས་ལ་རྒྱབ་ཀྱིས་བལྟས་པའི་མཚན་ཉིད་དོ། 
།འདོད་ཆགས་དང་ཞེ་སྡང་གང་ལས་འབྱུང་བ་དེ་འདོད་ཆགས་དང་ཞེ་སྡང་འབྱུང་བའོ། 
།རྣམ་པར་སྨིན་པ་ཤིན་ཏུ་མི་བདེ་བ་དང་ཤིན་ཏུ་[^347K]བཟོད་པར་དཀའ་བའི་ཕྱིར་མི་བཟོད་པའོ། 
།སེམས་ཀྱི་རྒྱུད་ལ་གནོད་པ་སྐྱེད་པར་བྱེད་པ་དང་། 
འདའ་བར་དཀའ་བའི་ཕྱིར་མ་རུངས་པ་སྟེ། 
དེ་ཡང་གང་ཞེ་ན། 
ལྟ་བ་ཡོངས་སུ་འཛིན་པའོ། 
།ལྟ་བ་ལ་གནས་པ་འདི་ལྟ་བུ་འདི་ཡང་དངོས་པོར་[^348K]ལེན་པ་ལས་སྐྱེའོ། 
།ལྟ་བ་ཡོངས་སུ་འཛིན་པ་ཡོད་ན་རང་གིས་ཁས་བླངས་པའི་དོན་བསྟན་པར་འདོད་པ་དང་། 
གཞན་གྱིས་ཁས་བླངས་པ་ཞིག་འདོད་པའི་ཕྱིར་ལྟ་བ་ཁས་ལེན་པ་ལས་བྱུང་བའི་རྩོད་པ་དངོས་པོ་[^349K]ལ་མངོན་པར་ཞེན་པའི་རྩ་བ་ལས་བྱུང་བ་གཞན་དག་ཀྱང་འབྱུང་ངོ་། 
།གང་གི་ཕྱིར་དེ་དེ་ལྟར་གྱུར་པའི་ཕྱིར། 
དེ་ནི་ལྟ་བ་ཀུན་གྱི་རྒྱུ། 
།དེ་མེད་ཉོན་མོངས་མི་སྐྱེ་སྟེ། 
།དེ་བས་དེ་ནི་ཡོངས་ཤེས་ན། 
།ལྟ་དང་ཉོན་མོངས་ཡོངས་སུ་འབྱང་། 
།དངོས་པོར་ཁས་ལེན་པ་ཡོད་ན་དེ་ནི་སྔོན་གྱི་མཐའ་དང་ཕྱི་མའི་མཐའ་དང་དབུས་ཡོངས་སུ་རྟོག་པས་[^350K]དེ་ལ་དམིགས་པ་ལྟ་བར་གྱུར་པ་རྣམས་སུ་ལྟུང་བ་ཡོད་པས་ན་དངོས་པོར་འཛིན་པ་དེ་ལྟ་བར་གྱུར་པ་ཐམས་ཅད་ཀྱི་རྒྱུ་ཡིན་ནོ། 
།ལྟ་བར་གྱུར་པ་ཡོད་ན་རྒྱུ་དེ་ལས་བྱུང་བའི་ཉོན་མོངས་པ་འབྱུང་སྟེ། 
རང་གི་ལྟ་བ་ལ་འདོད་ཆགས་འབྱུང་བ་དང་། 
དེས་ང་རྒྱལ་དུ་འགྱུར་བ་དང་། 
གཞན་གྱི་ལྟ་བ་ལ་ཞེ་སྡང་འབྱུང་བའི་ཕྱིར་དང་། 
ཐམས་ཅད་དུ་གཏི་མུག་འབྱུང་བས་ལྟ་བར་གྱུར་པ་ལས་ཉོན་མོངས་པ་རྣམས་འབྱུང་ངོ་། 
།གང་གི་ཕྱིར་དེ་ལྟར་ལྟ་བ་དང་། 
།ཉོན་མོངས་པ་ཐམས་ཅད་དངོས་པོར་དམིགས་པའི་རྒྱུ་ལས་བྱུང་བ་དེའི་ཕྱིར་དངོས་པོ་དེ་ཡོངས་སུ་ཤེས་ཏེ། 
དངོས་པོའི་རང་གི་ངོ་བོ་ཇི་ལྟ་བ་བཞིན་དུ་ཁོང་དུ་ཆུད་ན་དམིགས་པ་མེད་པས་ལྟ་བ་རྣམས་ལྡོག་གོ། 
།དེ་ལོག་ན་ཉོན་མོངས་པ་རྣམས་སྤོང་ངོ་། 
།གལ་ཏེ་འདི་སྙམ་དུ། 
གང་གིས་དེ་ཤེས་འགྱུར་ཞེ་ན། 
།རྟེན་ཅིང་འབྱུང་བ་མཐོང་བ་སྟེ། 
།རྟེན་ཅིང་སྐྱེས་པ་མ་སྐྱེས་ཤེས[^351K]། 
།ཡང་དག་མཁྱེན་པ་མཆོག་གིས་གསུངས། 
།རྟེན་ཅིང་འབྲེལ་བར་འབྱུང་བ་མཐོང་ནས་དངོས་པོ་རྣམས་ལ་ངོ་བོ་ཉིད་དུ་དམིགས་པར་མི་འགྱུར། 
གང་བརྟེན་ནས་སྐྱེས་པ་དེ་ནི་གཟུགས་བརྙན་བཞིན་དུ་ངོ་བོ་ཉིད་ཀྱིས་མ་སྐྱེས་པའི་ཕྱིར་རོ། 
།བརྟེན་ནས་བྱུང་བ་གང་ཡིན་པ་དེ་ནི་བྱུང་བ་ཉིད་དུ་ངེས་ཏེ། 
དེ་ལ་མ་བྱུང་ཞེས་བྱ་བའི་སྒྲར་ཇི་སྐད་དུ་གདགས། 
གལ་ཏེ་མ་སྐྱེས་པ་ཞེས་བྱ་བ་ན་[^352K]ནི་དེ་བརྟེན་ནས་སྐྱེས་པ་ཞེས་བྱར་མི་རུང་སྟེ། 
དེ་བས་ན་ནང་འགལ་བའི་ཕྱིར་དེ་རིགས་པ་[^353K]མ་ཡིན་ནོ་ཞེས་ཟེར་ན། 
ཀྱེ་མ་ཀྱི་ཧུད་རྣ་བ་དང་སྙིང་མེད་པས་ཀྱང་བདག་ལ་ཀླན་ཀ་བཙལ་བ་གང་ཡིན་པ་དེ་ནི་བདག་མ་རུངས་པ་ཞེས་བབ་བོ། 
།གང་བརྟེན་ནས་སྐྱེས་པ་དེ་གཟུགས་བརྙན་བཞིན་དུ་ངོ་བོ་ཉིད་ཀྱིས་སྐྱེས་པ་མ་ཡིན་ནོ་ཞེས་ཁོ་བོས་གང་གི་ཚེ་སྨྲས་པ་དེའི་ཚེ་དེ་ལ་ཀླན་ཀ་བཙལ་བའི་སྐབས་ག་ལ་ཡོད། 
བརྟེན་ནས་འབྱུང་བའི་རྣམ་པ་གང་གི་གཟུགས་བརྙན་དམིགས་པ་དེའི་བརྫུན་པར་གྱུར་པ་དམིགས་པ་ཁོ་བོ་མ་སྐྱེས་པའོ་ཞེས་སྨྲའི། 
བདག་ཉིད་གང་གིས་དེའི་བྱུང་བ་[^354K]མེད་པ་རྣམ་པར་གཞག་པ་དེ་ཉིད་ཀྱིས་དེའི་སྐྱེ་བ་མེད་པར་བརྗོད་དོ། 
།བདག་ཉིད་གང་གིས་དེའི་སྐྱེ་བ་མེད་པར་རྣམ་པར་གཞག་ཅེ་ན། 
ཡང་དག་པར་འདོད་པའི་ངོ་བོ་ཉིད་ཀྱིས་འདོད་ཀྱི། 
བརྫུན་པའི་ངོ་བོས་ནི་མ་ཡིན་ཏེ། 
དེ་ནི་ངོ་བོ་དེས་རྟེན་ཅིང་འབྲེལ་བར་འབྱུང་བ་ཁས་བླངས་པའི་ཕྱིར་རོ། 
།དེའི་ཕྱིར་དེ་ལྟར་སྐྱེ་བ་དང་མི་སྐྱེ་བ་འདི་གཉིས་ཡུལ་མ་ཡིན་པའི་ཕྱིར་གཅིག་གི་ཡུལ་དུ་[^355K]ག་ལ་འགྱུར། 
གལ་ཏེ་རྟེན་ཅིང་[^356K]འབྲེལ་བར་འབྱུང་བ་ཇི་ལྟར་དམིགས་པ་དེ་ལ་སྐྱེ་བ་མེད་པ་ཞེས་མི་སྟོན་གྱི། 
ངོ་བོ་ཉིད་ལ་སྐྱེ་བ་མེད་པ་ཞེས་སྟོན་ན་འདི་ལ་ཁྱོད་ཀྱིས་དེ་སྐད་སྨྲས་པ་ལྟ་བུ་སྔོན་མ་ཐོས་པ་ཅི་ཞིག་བསྟན་པར་འགྱུར། 
ཁོ་བོ་ནི་སྔོན་མ་ཐོས་པ་ཅུང་ཟད་ཀྱང་མི་སྟོན་ཏེ། 
ངེད་ཀྱི་བསྟན་བཅོས་ནི་ཇི་ལྟར་གནས་པའི་ཆོས་ཉིད་བསྟན་པ་ཆེད་ཆེ་བར་བྱ་བ་ཡིན་ན་ཇི་ལྟར་གནས་པའི་ཆོས་ཉིད་དེ་ལ་ཡང་ཕྱིན་ཅི་ལོག་གི་རྗེས་སུ་འབྲང་བ་འདྲོན་པོ་[^357K]ཕྱོགས་བསླད་པ་ལྟ་བུ་དག་རྣམ་པ་གཞན་དུ་ཡོངས་སུ་རྟོག་གོ། 
།རྟེན་ཅིང་འབྲེལ་བར་འབྱུང་བ་ངོ་བོ་ཉིད་ཀྱིས་མ་སྐྱེས་པ་སྟེ། 
ཕྱིན་ཅི་ལོག་པའི་བདག་ཉིད་དུ་མ་བྱུང་བ་ཡིན་ན་སོ་སོའི་སྐྱེ་བོ་དག་དེ་ལ་ངོ་བོ་ཉིད་ཀྱིས་སྐྱེ་བར་ཡོངས་སུ་རྟོག་སྟེ། 
དེ་ལ་མངོན་པར་ཞེན་ནས་ཀུན་ནས་ཉོན་མོངས་སོ། 
།ཀུན་ནས་ཉོན་མོངས་[^358K]དེ་སྤང་བའི་ཕྱིར་ཉན་ཐོས་དང་། 
རང་སངས་རྒྱས་དང་བྱང་ཆུབ་སེམས་དཔའ་ཡང་དག་པར་རིག་པ་རྣམས་ཀྱི་མཆོག་སངས་རྒྱས་བཅོམ་ལྡན་འདས་ཀྱིས་གསུངས་པ། 
བརྟེན་ནས་སྐྱེས་པ་མ་སྐྱེས་ཤེའོ། 
།སྒྱུ་མ་མཁན་ནི་སྒྱུ་མའི་[^359K]ན་ཆུང་ཡང་དག་པ་[^360K]སྙམ་དུ་མངོན་པར་ཞེན་ནས་ཀུན་ནས་ཉོན་མོངས་པར་མི་འགྱུར་གྱི། 
ན་ཆུང་ཡང་དག་པ་སྙམ་དུ་མངོན་པའི་ང་རྒྱལ་ཅན་ཕྱིན་ཅི་ལོག་ཏུ་གྱུར་པ་དེ་ལ་ནི་ཀུན་ནས་ཉོན་མོངས་པ་འབྱུང་ངོ་། 
།དེ་བཞིན་དུ་འདི་ལ་ཡང་བརྟེན་ནས་བྱུང་བ་ངོ་བོ་ཉིད་ཀྱིས་མ་སྐྱེས་སོ་ཞེས་བཅོམ་ལྡན་འདས་གསུངས་པས་[^361K]དངོས་པོ་རྣམས་ལ་ངོ་བོ་ཉིད་དུ་མངོན་པར་ཞེན་པ་བཟློག་པ་ཡིན་ནོ། 
།འདི་ལྟར། 
ལོག་པའི་ཤེས་པས་ཟིལ་གནོན་པ[^362K]། 
།བདེན་པ་མིན་ལ་བདེན་འཛིན་པའི། 
།ཡོངས་སུ་འཛིན་དང་རྩོད་སོགས་ཀྱི། 
།རིམ་པ་ཆགས་ལས་ཤིན་ཏུ་བྱུང་། 
།དེ་ལྟ་བས་ན་དངོས་པོ་བདེན་པ་མ་ཡིན་པ་[^363K]བདེན་པར་འདུ་ཤེས་པ་དེ་བཟློག་པའི་ཕྱིར་བཅོམ་ལྡན་འདས་ཀྱིས་རྟེན་ཅིང་འབྲེལ་བར་འབྱུང་བ་བསྟན་ཏོ། 
།རྟེན་ཅིང་འབྲེལ་བར་འབྱུང་བ་ནི་སླུ་བའི་[^364K]ཕྱིར་བདེན་པ་མ་ཡིན་ནོ། 
།དེ་བདེན་པ་མ་ཡིན་པར་རྟོགས་ན་དངོས་པོ་ལ་ཆགས་པ་ལྡོག་གོ། 
།དངོས་པོ་ལ་ཆགས་པ་ལོག་ན་དངོས་པོ་ཡོངས་སུ་འཛིན་པ་ལྡོག་གོ། 
།ཡོངས་སུ་འཛིན་པ་ནི་བདག་གིར་བྱེད་པ་སྟེ། 
དེ་ནི་དེ་ལྟར་ལྡོག་གོ། 
།དེ་ལོག་ལ་[^365K]འདོད་པ་ལ་ཆགས་པར་གྱུར་པ་དང་། 
ལྟ་བ་ལ་ཆགས་པར་འགྱུར་བའི་རྩོད་པ་ཡང་ལྡོག་གོ། 
།རྩོད་པ་ལོག་ན་འཐབ་པ་ལ་སོགས་པ་ཡང་ལྡོག་གོ། 
།དེ་བས་ན་དངོས་པོ་བརྟེན་ནས་གྲུབ་པ་གང་ཡང་མི་དམིགས་ན་གདོན་མི་ཟ་བར། 
རྩོད་མེད་ཆེ་བའི་བདག་ཉིད་ཅན། 
།དེ་དག་ལ་ནི་ཕྱོགས་མེད་དོ། 
།རང་གི་ཕྱོགས་ཁས་ལེན་པ་ཡོད་ན་ནི་དེའི་ཚེ་དེ་གཟུགས་པའི་ཕྱིར་གཞན་རྣམས་དང་རྩོད་པར་གྱུར་ན་དེ་དག་ལ་ནི་དེ་ལྟ་བུ་ཡང་མེད་པས་དེ་བས་ན་རྩོད་མེད་ཆེ་བའི་བདག་ཉིད་ཅན་ནོ། 
།གལ་ཏེ་དེ་དག་ལ་རང་གི་ཕྱོགས་མེད་དུ་ཟིན་ཀྱང་གཞན་གྱི་ཕྱོགས་གཞིག་པ་མེད་མི་སྲིད་དེ། 
དེ་བས་ན་གཞན་གྱི་ཕྱོགས་ཡོད་དང་། 
།བདག་གི་ཕྱོགས་ཀྱང་མེད་དུ་མི་རུང་ངོ་། 
།ཕྱོགས་ཤིག་ཡོད་ན་ནི་བདག་གི་[^366K]ཕྱོགས་སམ་གཞན་གྱི་ཕྱོགས་མེད་པར་[^367K]ཡང་འགྱུར་ན། 
གང་གི་ཚེ་ཕྱོགས་ཡེ་མེད་[^368K]དེའི་ཚེ། 
གང་རྣམས་ལ་ནི་ཕྱོགས་མེད་པ། 
།དེ་ལ་གཞན་ཕྱོགས་ག་ལ་ཡོད། 
།གང་གི་ཚེ་དེ་ལྟར་དངོས་པོ་མེད་པས་བདག་དང་གཞན་གྱི་ཕྱོགས་མེད་པ་དེའི་ཚེ་དེ་ལྟར་མཐོང་བ་རྣམས་ཀྱི་ཉོན་མོངས་པ་རྣམས་ངེས་པར་འགག་པར་འགྱུར་རོ། 
།ཇི་ལྟ་ཞེ་ན། 
དེ་དག་འདི་ལྟར། 
གང་ཡང་རུང་བའི་གནས་རྙེད་ནས། 
།ཉོན་མོངས་སྦྲུལ་གདུག་[^369K]གཡོན་ཅན་གྱིས། 
།ཟིན་པར་འགྱུར་རོ་གང་གི་སེམས། 
།གནས་མེད་དེ་དག་ཟིན་མི་འགྱུར། 
།འདོད་ཆགས་ལ་སོགས་པ་ནི་རང་བཞིན་གྱིས་འདུ་བྱེད་ཀྱི་ནགས་ཐིབས་པོ་ན་རྒྱུ་བ་དགེ་བའི་ཕྱོགས་ཀྱི་སྲོག་གི་བར་ཆད་བྱེད་པ་ལྟ་བ་ལ་སོགས་པའི་མིག་གི་དབང་པོའི་ཕུག་ཏུ་གནས་བཅས་པ་ཡུལ་གྱི་རླུང་ལ་ཡིད་ཆགས་པ་ཡུན་རིང་པོ་ནས་རྗེས་སུ་འབྲང་བའོ། 
།གཡོན་ཅན་ནི་གྱ་གྱུ་ལྟར་འགྲོ་བ་སྟེ། 
།འཛིན་པ་ལ་བརྩོན་པས་དེ་དག་ནི་སྦྲུལ་ལོ། 
།གནས་བརྟེན་པར་བྱ་བ་རྒྱུ་འགའ་ཞིག་རྙེད་ནས་འགའ་ཞིག་ལ་འཛིན་ཏོ། 
།གང་དག་དངོས་པོ་ཐམས་ཅད་དུ་མི་དམིགས་པས་ཉོན་མོངས་པའི་སྦྲུལ་གྱིས་[^370K]གནས་པའི་རྒྱུ་མ་ལུས་པར་བསྲེགས་ཤིང་དྲན་པ་དང་ཤེས་བཞིན་གྱི་[^371K]དབང་པོའི་ཕུག་རྣམས་བཀག་པ་དེ་དག་ཉོན་མོངས་པའི་སྦྲུལ་གྱིས་ཟིན་པར་འགྱུར་བའི་གནས་མེད་པར་བྱས་པས་གང་དག་གི་སེམས་ལ་གནས་པ་མེད་པ་ནི་ཟིན་པར་འགྱུར་ཏེ། 
དངོས་པོར་དམིགས་པ་མེད་ན་སེམས་ཀྱི་[^372K]ཕྱོགས་ཡོངས་སུ་མི་འཛིན་པའི་ཕྱིར་རོ། 
།དེའི་ཕྱིར་དེ་ལྟར་གང་དག་གིས་སེམས་ལ་དམིགས་པ་མེད་པ་དེ་དག་ཉོན་མོངས་པའི་སྦྲུལ་གདུག་པ་གཡོན་ཅན་གྱིས་ཀྱང་མི་ཚུགས་ཤིང་ཟིན་པར་མི་འགྱུར་རོ། 
།གང་དག་གཟུགས་ལ་སོགས་པའི་རང་བཞིན་དམིགས་ཀྱང་ཉོན་མོངས་པ་རྣམས་སྤང་དུ་རུང་བར་འདོད་པ་དེ་དག་ལ་ནི་ཉོན་མོངས་པ་རྣམས་སྤང་བར་[^373K]འགྱུར་བ་མེད་དོ་ཞེས་བསྟན་པའི་ཕྱིར། 
གནས་དང་བཅས་པའི་སེམས་ཡོད་ལ། 
།ཉོན་མོངས་དུག་ཆེན་ཅིས་མི་འབྱུང་། 
།ཞེས་བྱ་བ་སྨོས་སོ། 
།དངོས་པོར་དམིགས་ན་ནི་འདོད་ཆགས་ལ་སོགས་པ་ཉོན་མོངས་པ་རྣམས་ཀྱི་འབྱུང་བ་གདོན་མི་ཟ་བར་མི་ཟློག་སྟེ་[^374K]འབྱུང་ངོ་། 
།ཇི་ལྟ་ཞེ་ན། 
གལ་ཏེ་དངོས་པོ་དེ་ཡིད་དང་མཐུན་པར་གནས་ན་ནི་དེའི་ཚེ་དེ་ལ་རྗེས་སུ་ཆགས་པ་བཟློག་པར་[^375K]དཀའ་བར་འགྱུར་རོ། 
།ཅི་སྟེ་མི་མཐུན་ན་ཡང་དེའི་ཚེ་དེ་ལ་ཁོང་ཁྲོ་བ་དང་། 
ཚིག་པ་ཟ་བ་བཟློག་དཀའ་བར་འགྱུར་རོ། 
།འོན་ཏེ་རྟོག་པ་དེ་གཉིས་ཀ་བསྩལ་[^376K]ཀྱང་དེའི་ཚེ་[^377K]རང་གི་ངོ་བོ་ལ་སྒྲོ་འདོགས་ཤིང་དམིགས་པ་ལས་བྱུང་བ་བཏང་སྙོམས་སུ་འགྱུར་བའི་ཡུལ་ལ་མ་རིག་པའི་བག་ལ་ཉལ་བ་བཟློག་དཀའ་བར་འགྱུར་རོ། 
།ཐ་མལ་པར་འདུག་པའི་གནས་ན་[^378K]ཀུན་ཏུ་འབྱུང་བའི་མ་རིག་པའི་བག་ལ་ཉལ་འཁོར་བའི་སྡུག་བསྔལ་འབྱུང་བ་དང་མཐུན་པ་གནོད་པའི་བདག་ཉིད་ཉོན་མོངས་པའི་སྦྲུལ་འབྱུང་བར་དམིགས་ནས། 
གང་ཚེ་ཐ་མལ་འདུག་པ་ཡང་། 
།ཉོན་མོངས་སྦྲུལ་གྱིས་ཟིན་པར་འགྱུར། 
།ཞེས་བྱ་བ་སྨོས་སོ། 
།གང་གི་ཚེ་གཏི་མུག་དེ་རྟག་ཏུ་འབྱུང་བར་གྱུར་པ་དེ་ནི་ཀུན་ཏུ་རྨོངས་པ་[^379K]དེ་ཁོ་ན་མཐོང་བ་བསྒྲིབས་པའི་སོ་སོའི་སྐྱེ་བོ་དག་གཏི་མུག་གི་མཐུས་གྲུབ་པའི་དངོས་པོའི་རང་གི་མཚན་ཉིད་ལ་གདོན་མི་ཟ་བར། 
བྱིས་པ་བདེན་པར་འདུ་ཤེས་པས། 
།གཟུགས་བརྙན་ལ་ནི་ཆགས་པ་བཞིན། 
།དེ་ལྟར་འཇིག་རྟེན་རྨོངས་པའི་ཕྱིར། 
།ཡུལ་གྱི་གཟེབ་ལ་ཐོགས་པར་འགྱུར། 
།ཇི་ལྟར་བྱིས་པ་འཇིག་རྟེན་གྱི་ཐ་སྙད་མི་ཤེས་པ་རང་བཞིན་གྱིས་རྣམ་པར་ཤེས་པ་བླུན་པ་དག་གཟུགས་བརྙན་དམིགས་པ་ན་དེ་ལ་དངོས་པོ་ཡོད་པར་འཛིན་ཞིང་ཆགས་པར་འགྱུར་ཏེ་[^380K]ཅི་ཡང་བྱེད་ཅིང་དེ་དང་རྩེ་བ་དེ་བཞིན་དུ་བྱིས་པ་མ་རིག་པ་དང་ལྡན་པ་གཏི་མུག་གི་མཐུས་སྐྱེས་པ་ལ། 
དངོས་པོ་ཡོད་པ་ཡང་དག་པར་རྩོད་པ་ལ་མངོན་པར་ཞེན་པ་ལུས་དང་ངག་ཡིད་ཀྱིས་[^381K]འཇུག་པས། 
དེ་དང་དེ་ལ་མངོན་པར་ཞེན་པས། 
རྗེས་སུ་ཆགས་པ་དང་། 
ཁོང་ཁྲོ་བ་དང་། 
ང་རྒྱལ་ལ་སོགས་པས་རང་དབང་མེད་པར་འཇུག་པ་བྱིས་པ་བཞིན་དུ་ཅི་དང་ཅི་ཡང་བྱེད་ཅིང་འཁོར་བའི་གཟེབ་ལ་ཐོགས་པ་འཁོར་བའི་ངོ་བོ་ཉིད་མི་ཤེས་པ་དག་མི་[^382K]འཕགས་པ་རྣམས་ལ་སྙིང་བརྩེ་བའི་ཡུལ་དུ་སྣང་ངོ་། 
།ཤེས་རབ་ཀྱི་དྲག་པའི་[^383K]སྤྱན་དང་ལྡན་པ་འཕགས་པ་དག་ནི་ངོ་བོ་ཉིད་ཡང་དག་པ་ཇི་ལྟ་བ་བཞིན་དུ་གཟིགས་པས། 
དངོས་པོ་གཟུགས་བརྙན་ལྟ་བུར་ནི། 
།ཡེ་ཤེས་མིག་གིས་རབ་མཐོང་ན། 
།བདག་ཉིད་ཆེན་པོ་དེ་དག་ནི། 
།ཡུལ་གྱི་འདམ་ལ་མི་ཆགས་སོ། 
།ཆགས་པ་མེད་ན་དངོས་པོ་རྣམས་ལ་དེའི་བདག་ཉིད་དུ་ཆགས་ཤིང་འཇུག་པ་མེད་པས་ཡུལ་གྱི་འདམ་ལ་ཆགས་པར་མི་འགྱུར་ཏེ། 
འཕགས་པ་རྣམས་ནི་གཟུགས་བརྙན་ལ་བློ་བྱང་བ་དང་འདྲ་ཞིང་[^384K]ཞེས་བྱ་བའི་ཐ་ཚིག་གོ། 
།དེའི་ཕྱིར་དེ་ལྟར་ཤིན་ཏུ་བྱིས་པའི་བློ་ཅན་དག་ནི་གཟུགས་བརྙན་ལ་བྱིས་པ་བཞིན་དུ་གདོན་མི་ཟ་བར། 
བྱིས་པ་རྣམས་ནི་གཟུགས་ལ་ཆགས། 
།བར་མ་དག་ནི་འདོད་ཆགས་བྲལ། 
།གཟུགས་ཀྱི་རང་བཞིན་ཤེས་པ་ཡི[^385K]། 
།བློ་མཆོག་དག་ནི་རྣམ་པར་གྲོལ། 
།དེ་ལ་བྱིས་པའི་མཚན་ཉིད་དང་ལྡན་པ་ནི་བྱིས་པ་སྟེ། 
དེ་ཡང་ཉེས་པར་[^386K]སེམས་པ་སེམས་པ་དང་། 
།ཉེས་པར་[^387K]སྨྲ་བ་སྨྲ་བ་དང་། 
།ཉེས་པར་བྱེད་པའི་ལས་བྱེད་པའོ། 
།དེ་ལ་ཉེས་པར་སེམས་པ་སེམས་པ་ནི་གང་དག་ལུས་མི་གཙང་བ་དང་སྐད་ཅིག་ཅིང་འཇིག་པའི་ངང་ཅན་ལ་གཙང་བ་དང་། 
མི་འཇིག་པའི་ངང་ཅན་དུ་སེམས་པའོ། 
།ཉེས་པར་སྨྲ་བ་སྨྲ་བ་ཞེས་བྱ་བ་ནི་བསྔགས་པར་མི་འོས་པ་རྟག་ཏུ་ཕན་གདགས་དགོས་པ་སྡུག་བསྔལ་གྱི་བདག་ཉིད་ཅན་གྱི་ལུས་ལ་མིང་དང་ཚིག་དང་ཡི་གེའི་ཚོགས་སྣ་ཚོགས་ཀྱིས་བསྔགས་པ་བརྗོད་པའོ། 
།ཉེས་པར་བྱེད་པའི་ལས་བྱེད་པ་ཞེས་བྱ་བ་ནི་མི་དགེ་བའི་རྣམ་པར་སྨིན་པ་སྡུག་བསྔལ་དུ་འགྱུར་བའི་ལས་རྩོམ་པའོ། 
།དེ་ལྟར་བྱིས་པ་དེ་དག་[^388K]མི་གཙང་བཞིན་དུ་གཟུགས་ལ་ཆགས་སོ། 
།བར་མ་ནི་གང་དག་མི་གཙང་བ་ལ་ཇི་ལྟར་གནས་པ་བཞིན་དུ་སྨོད་ཅིང་གཟུགས་ལ་སྡུག་བསྔལ་བརྒྱ་ཕྲག་དུ་མ་བསྩགས་པར་མཐོང་སྟེ། 
གཟུགས་ལ་འདོད་ཆགས་དང་བྲལ་བར་གྱུར་ནས་བསམ་གཏན་དང་གཟུགས་མེད་པའི་སྙོམས་པར་འཇུག་པ་འཐོབ་སྟེ། 
འདོད་པའི་ཁམས་ལས་ཤིན་ཏུ་འདས་པ་དེ་དག་ནི་བར་མའོ། 
།གང་དག་གཟུགས་ཀྱང་ངོ་བོ་ཉིད་ཀྱིས་མེད་དེ། 
གཟུགས་བརྙན་བཞིན་དུ་ཁོང་དུ་ཆུད་པ་དེ་དག་ནི་གཟུགས་ལ་སོགས་པའི་[^389K]རྣམ་པར་རྟོག་པ་རྣམས་ལས་གདོན་མི་ཟ་བར། 
གཟུགས་ཀྱི་རང་བཞིན་ཤེས་པ་ཡིས། 
།བློ་མཆོག་རྣམས་ནི་རྣམ་པར་གྲོལ། 
།དོན་དེ་ཉིད་རྣམ་པར་དབྱེ་བ་བསྟན་པའི་ཕྱིར། 
སྡུག་ཆེས་པ་ལ་ཆགས་པར་འགྱུར[^390K]། 
།དེ་ལས་ལྡོག་པས་འདོད་ཆགས་བྲལ། 
།སྒྱུ་མའི་སྐྱེས་བུ་ལྟར་དབེན་པར། 
།མཐོང་བས་མྱ་ངན་འདས་པར་འགྱུར། 
།ཞེས་བྱ་བ་སྨོས་སོ། 
།སྒྱུ་མའི་སྐྱེས་བུ་བཞིན་དུ་འགྲོ་བ་དབེན་ཞིང་སྟོང་སྟེ། 
མྱ་ངན་ལས་འདས་པ་མཐོང་ནས་གང་དག་མྱ་ངན་ལས་འདས་པར་གྱུར་པ་དེ་དག་ནི་བློའི་མཆོག་དང་ལྡན་པ་སྟེ། 
དེ་དག་ཀྱང་ཉན་ཐོས་དང་རང་སངས་རྒྱས་དང་བཅོམ་ལྡན་འདས་སུ་ཤེས་པར་བྱའོ། 
།བར་མ་དག་ནི་འཇིག་རྟེན་པ་རྣམས་ཏེ། 
འདོད་པའི་འདོད་ཆགས་དང་བྲལ་བའོ། 
།བྱིས་པ་རྣམས་ནི་འདོད་པ་ལ་ཆགས་པར་ཤེས་པར་བྱའོ། 
།སྒྱུ་མའི་སྐྱེས་བུ་བཞིན་དུ་འགྲོ་བ་དབེན་པར་མཐོང་ནས་མྱ་ངན་ལས་འདས་པ་ཇི་ལྟར་འགྱུར་ཞེ་ན། 
ལོག་པའི་ཤེས་པས་མངོན་གདུང་བའི། 
།ཉོན་མོངས་སྐྱོན་རྣམས་གང་ཡིན་ཏེ། 
།དངོས་དང་དངོས་མེད་རྣམ་རྟོག་པ། 
།དོན་ཤེས་གྱུར་ལ་མི་འབྱུང་ངོ་། 
།ཞེས་བྱ་བ་སྨོས་སོ། 
།གང་གིས་འགྲོ་བ་སྒྱུ་མ་བཞིན་དུ་དམིགས་པ་དེས་དངོས་པོ་དང་དངོས་པོ་མེད་པའི་རང་གི་མཚན་ཉིད་ངོ་བོར་མི་དམིགས་པས་དངོས་པོ་དང་དངོས་པོ་མེད་པར་ཡོངས་སུ་ཤེས་ཏེ། 
དེ་གཉིས་ལ་ཡོངས་སུ་མི་རྟོག་པའི་[^391K]ཕྱིར་རྣམ་པར་མི་རྟོག་པ་ཡིན་ནོ། 
།དངོས་པོ་དང་དངོས་པོ་མེད་པ་རྣམས་རྣམ་པར་བཤིག་པ་དོན་ཤེས་པ་དེ་ལ་འདོད་ཆགས་ལ་སོགས་པ་ཉོན་མོངས་པ་གང་ཡིན་པ་དེ་དག་གདོན་མི་ཟ་བར་འཁོར་བའི་རྒྱུར་མི་འགྱུར་རོ། 
།ཉོན་མོངས་པ་དེ་དག་ནི་ལོག་པའི་ཤེས་པས་མངོན་པར་གདུང་བ་རྣམས་ལ་འབྱུང་ངོ་། 
།མངོན་དུ་[^392K]གདུང་བའི་ངང་ཚུལ་ཅན་ནི་མངོན་པར་གདུང་བ་ཅན་ནོ། 
།ལོག་པའི་ཤེས་པས་མངོན་པར་གདུང་བས་ལོག་པའི་ཤེས་པས་མངོན་པར་གདུང་བའོ། 
།ཕྱིན་ཅི་ལོག་པ་དག་ཡུལ་ལ་དམིགས་པ་རྙེད་ནས་ཉོན་མོངས་པ་རྣམས་ཀྱིས་གདུང་བར་[^393K]བྱེད་དོ། 
།དོན་རྟོགས་པ་ལ་ནི་དེ་དག་མེད་པས་[^394K]གདོན་མི་ཟ་བར་མྱ་ངན་ལས་འདའོ། 
།བྱིས་པ་རྣམས་ནི་ཕྱིན་ཅི་ལོག་ཏུ་གྱུར་པས་མྱ་ངན་ལས་འདས་པར་མི་འཐད་དོ། 
།དེ་དག་ནི་འདོད་ཆགས་དང་འདོད་ཆགས་དང་བྲལ་བའི་གནས་ལ་ཡོངས་སུ་རྟོག་པས་ཇི་ལྟར་དམིགས་པའི་ཡུལ་ལ་ཆགས་པ་དང་། 
མི་ཆགས་པ་ཡོད་པར་འགྱུར། 
འཕགས་པ་དག་ནི་འཁོར་བ་འདི་ལ། 
གནས་ཡོད་ན་ནི་འདོད་ཆགས་དང་། 
།འདོད་ཆགས་བྲལ་བ་དམིགས་འགྱུར་ན། 
།གནས་མེད་བདག་ཉིད་ཆེན་པོ་རྣམས། 
།ཆགས་པ་མེད་ཅིང་ཆགས་བྲལ་མིན། 
།གང་ལ་ཆགས་པ་དེ་ཡང་དམིགས་ལ་གང་ལ་མི་ཆགས་པ་དེ་ཡང་དམིགས་ན་ནི་ཆགས་པ་དང་མི་ཆགས་པ་གཉིས་སུ་རུང་ངོ་། 
།དངོས་པོ་ལ་རང་གི་ངོ་བོར་སྒྲོ་མི་འདོགས་[^395K]ན་འདོགས་ན་[^396K]འདོད་ཆགས་དང་བྲལ་བ་དག་མི་འབྱུང་ངོ་། 
།འཕགས་པ་རྣམས་ནི་དངོས་པོའི་རང་གི་ངོ་བོ་མི་དམིགས་པས་དེ་བས་ན་དེ་དག་གནས་མེད་དེ། 
དམིགས་པ་མེད་པས་ངེས་པར་མྱ་ངན་[^397K]ལས་འདའོ། 
།དེའི་ཕྱིར་དེ་ལྟར་རྣམ་པར་དཔྱད་ན། 
གང་དག་རྣམ་པར་དབེན་པ་[^398K]ལ། 
།གཡོ་བའི་ཡིད་ཀྱང་མི་གཡོ་སྟེ། 
།ཉོན་མོངས་སྦྲུལ་གྱིས་དཀྲུགས་པ་[^399K]ཡི། 
།མི་བཟད་སྲིད་པའི་རྒྱ་མཚོ་རྒལ[^400K]། 
།རང་བཞིན་གྱིས་རྒོད་པའི་ཕྱིར་སེམས་སྤྲེའུ་ལྟ་བུ་དབེན་པ་འགྲོ་བ་སྟོང་པ་ཞེས་དམིགས་པ་འདི་ལ་གང་དག་བསྟན་པར་གནས་པ་དག་ནི་སྲིད་པའི་རྒྱ་མཚོ་ཉོན་མོངས་པའི་སྦྲུལ་གྱིས་གང་བ་དམིགས་པ་རྒལ་བའོ[^401K]། 
།ད་ནི་རབ་ཏུ་བྱེད་པའི་དགེ་བ་ཡོངས་སུ་བསྔོ་བའི་ཕྱིར། 
དགེ་བ་འདི་ཡིས་སྐྱེ་བོ་ཀུན། 
།བསོད་ནམས་ཡེ་ཤེས་ཚོགས་བསགས་ཏེ། 
།བསོད་ནམས་ཡེ་ཤེས་ལས་བྱུང་བ། 
།དམ་པ་གཉིས་ནི་ཐོབ་པར་ཤོག 
།ཅེས་བྱ་བ་སྨོས་སོ། 
།ཤེས་རབ་མ་གཏོགས་པ་དང་ཤེས་རབ་ཀྱི་རྒྱུ་མ་གཏོགས་པ་སེམས་ཅན་གྱི་[^402K]ཁམས་མཐའ་དག་ཡོངས་སུ་ཤེས་པར་བྱ་བའི་ཕྱིར་བསྒྲུབས་པ་དགེ་བ་དཔག་ཏུ་མེད་པ་ཐམས་ཅད་ནི་བསོད་ནམས་ཀྱི་ཚོགས་ཤེས་པ་བསྟན་ཏེ[^403K]། 
ཤེས་རབ་དང་ཤེས་རབ་ཀྱི་རྒྱུ་སངས་རྒྱས་སུ་འགྲུབ་པར་ཡོངས་སུ་བསྔོ་བ་ཐམས་ཅད་ནི་ཡེ་ཤེས་ཀྱི་ཚོགས་སོ། 
།སྐྱེ་བོ་ཐམས་ཅད་ཀྱིས་ཚོགས་དེ་གཉིས་བསགས་ཏེ་ཉེ་བར་བསྒྲུབས་ནས་བསོད་ནམས་ཡེ་ཤེས་ལས་བྱུང་བའི་དམ་པ་བླ་ན་མེད་པ་ཐོབ་པར་ཤོག་ཤིག[^404K]། 
བྱུང་བ་ནི་སྐྱེས་པའོ། 
།བསོད་ནམས་དང་ཡེ་ཤེས་ལས་བྱུང་བ་དེ་དག་ནི་བསོད་ནམས་དང་ཡེ་ཤེས་ལས་བྱུང་བ་སྟེ། 
དེ་གཉིས་གང་ཞེ་ན། 
གཟུགས་ཀྱི་སྐུ་དང་ཆོས་ཀྱི་སྐུའོ། 
།དགེ་བ་འདིས་དེ་གཉིས་ཐོབ་པར་ཤོག་ཤིག[^405K]། 
ཀླུ་ཡི་རྐྱེན་ཡིན་འཇིགས་དང་བཅས་པས་ཡོངས་སྤངས་པ། 
།རིགས་པའི་ཀུ་མུ་ད་འདི་ཁ་འབྱེད་ཟླ་བ་ནི། 
།ཉེས་པའི་འབྱུང་གནས་རབ་རིབ་རྣམ་པ་རབ་བཅོམ་ནས། 
།བློ་གྲོས་མི་ལྡན་སྐྱེ་བོ་རྣམས་ལ་གྲགས་པས་མཛེས། 
།ཆོས་ཉིད་དང་ནི་མི་འགལ་གང་འཇུག་པ། 
།དོན་དེ་གལ་ཏེ་ཇི་སྐད་ཅེས་བརྗོད་ཀྱང་། 
།དེ་ལ་ཉེས་ཞེས་[^406K]སངས་རྒྱས་མི་གསུང་ཕྱིར། 
།བདག་གིས་ཡང་དག་རྟོགས་ལ་དོགས་པ་མེད། 
།དེ་ཕྱིར་བདག་གིས་འཛེམ་སྤངས་གུས་བྱས་ཏེ། 
།རིགས་པ་[^407K]དྲུག་ཅུ་པ་འདི་རྣམ་པར་ཕྱེ། 
།རྣམ་པར་ཕྱེ་བའི་བསོད་ནམས་གང་ཡིན་འདིས། 
།འགྲོ་བ་མ་ལས་[^408K]ཐུབ་དབང་མྱུར་གྱུར་ཅིག 
།རིགས་པ་[^409K]དྲུག་ཅུ་པའི་འགྲེལ་པ་འདི་ནི་སློབ་དཔོན་ཟླ་བ་གྲགས་པ་ཞེས་བྱ་བ་ཐེག་པ་ཆེན་པོ་དབུ་མའི་སློབ་དཔོན་ཡུལ་ས་མ་ཏ་ནས་སྐྱེས་པ། 
མུ་སྟེགས་ཅན་རྟོག་གེ་ངན་པར་སྨྲ་བའི་ཚོགས་ཐམས་ཅད་ཀྱི་མུན་པ་མང་པོ་རྣམ་པར་འཇོམས་པ། 
དེ་བཞིན་གཤེགས་པ་བཀའ་[^411K]མཐའ་གཉིས་རྣམ་པར་སྤངས་པའི་ནམ་མཁའི་དཀྱིལ་ཐོས་པ་དང་བསམ་པ་[^412K]ལས་བྱུང་བའི་ཡེ་ཤེས་ཀྱིས་སྣང་བར་གྱུར་ན། 
གནས་པ་ཡང་དག་པ་མ་ཡིན་པའི་ཕྱིན་ཅི་ལོག་རྣམ་པ་སྣ་ཚོགས་ཀྱི་ཚ་བས་གདུངས་པའི་འགྲོ་བ་མཐའ་དག་བསིལ་བར་མཛད་པའི་ཟླ་བ་འོད་ཟེར་དྲི་མ་མེད་པ་དཔག་ཏུ་མེད་པར་[^413K]གྲགས་པ་ཡིན་ཏེ། 
དེས་མཛད་པའི་རིགས་པ་[^414K]དྲུག་ཅུ་པའི་འགྲེལ་པ་རྫོགས་སོ།། 
 
།།རྒྱ་གར་གྱི་མཁན་པོ་ཛི་ན་མི་ཏྲ་དང་། 
དཱ་ན་ཤཱི་ལ་དང་། 
ཤཱི་[^415K]ལེན་དྲ་བོ་དྷི་དང་། 
ཞུ་ཆེན་གྱི་ལོ་ཙཱ་བ་[^416K]བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། 
 
།།

[^1K]: ཥྚཱི། སྣར་ཐང་། པེ་ཅིན།
[^2K]: འགྲོ་བ། སྣར་ཐང་། པེ་ཅིན།
[^3K]: ལ། ཞེས་པར་མ་གཞན་ནང་མེད།
[^4K]: དེ་ཁོ་ན། སྣར་ཐང་། པེ་ཅིན།
[^5K]: ཀྱི། སྣར་ཐང་། པེ་ཅིན།
[^6K]: འབྱུང་འབྲེལ་པ། སྣར་ཐང་། པེ་ཅིན།
[^7K]: བརྗོད་ལ། སྣར་ཐང་། པེ་ཅིན།
[^8K]: ན། སྣར་ཐང་། པེ་ཅིན།
[^9K]: མ། སྣར་ཐང་། པེ་ཅིན།
[^10K]: རྣམས་པར། སྣར་ཐང་། པེ་ཅིན།
[^11K]: དྲང་པོ། སྣར་ཐང་། པེ་ཅིན།
[^12K]: ལམ། སྣར་ཐང་། པེ་ཅིན།
[^13K]: གསུང་བ་ནི་ཐུབ་པའི། སྣར་ཐང་། པེ་ཅིན།
[^14K]: འབྱུང་བར། སྣར་ཐང་། པེ་ཅིན།
[^15K]: བལྟོས་པའི། སྣར་ཐང་། པེ་ཅིན།
[^16K]: རྣམ་གྱི། སྣར་ཐང་། པེ་ཅིན།
[^17K]: ཏེ། སྣར་ཐང་། པེ་ཅིན།
[^18K]: ན། ཞེས་པར་མ་གཞན་ནང་མེད།
[^19K]: ལས། སྣར་ཐང་། པེ་ཅིན།
[^20K]: གང་གིས། སྣར་ཐང་། པེ་ཅིན།
[^21K]: དག། སྣར་ཐང་། པེ་ཅིན།
[^22K]: ཡིའོ། སྣར་ཐང་། པེ་ཅིན།
[^23K]: རུངས། སྣར་ཐང་།
[^24K]: རྣམ་གྱི། སྣར་ཐང་།
[^25K]: བརྟེན། སྣར་ཐང་།
[^26K]: གི། སྣར་ཐང་། པེ་ཅིན།
[^27K]: དེ། སྣར་ཐང་། པེ་ཅིན།
[^28K]: ཀྱིས། སྣར་ཐང་། པེ་ཅིན།
[^29K]: ནུས། སྣར་ཐང་། པེ་ཅིན།
[^30K]: འདི་འོང་བ། ཅོ་ནེ། སྣར་ཐང་། པེ་ཅིན།
[^31K]: རྒྱུན། སྣར་ཐང་། པེ་ཅིན།
[^32K]: བརྟན་པའི། སྣར་ཐང་།
[^33K]: པ། གལ་ཏེ་ཁྱོད་ཀྱི། སྣར་ཐང་། པ་གལ་ཏེ་ཁྱོད་ཀྱི། པེ་ཅིན།
[^34K]: ཀྱི། སྣར་ཐང་། པེ་ཅིན།
[^35K]: གྲོགས། སྣར་ཐང་། པེ་ཅིན།
[^36K]: བསྟོ། སྣར་ཐང་།
[^37K]: གྶི། སྣར་ཐང་།
[^38K]: ཡིན་པས། སྣར་ཐང་། པེ་ཅིན།
[^39K]: ཡང་ཤེད་པ། སྣར་ཐང་།
[^40K]: བསྐྱེས་པ། སྣར་ཐང་།
[^41K]: དེ། སྣར་ཐང་། པེ་ཅིན།
[^42K]: རིག་པ། སྣར་ཐང་། པེ་ཅིན།
[^43K]: བསླུ་བའི། སྣར་ཐང་། པེ་ཅིན།
[^44K]: ནི། སྣར་ཐང་། པེ་ཅིན།
[^45K]: རིག་པ། སྣར་ཐང་། པེ་ཅིན།
[^46K]: རིག་པ། སྣར་ཐང་། པེ་ཅིན།
[^47K]: ཇི་ལྟ། སྣར་ཐང་། པེ་ཅིན།
[^48K]: རྣམ་བཞག། སྣར་ཐང་། པེ་ཅིན།
[^49K]: མེད་པ་ཕྱིས། སྣར་ཐང་། པེ་ཅིན།
[^50K]: མ་རིག་པས། སྣར་ཐང་། པེ་ཅིན།
[^51K]: ཡིན། སྣར་ཐང་། པེ་ཅིན།
[^52K]: ཡིན། སྣར་ཐང་། པེ་ཅིན།
[^53K]: ཀྱིས་བེམ་པོ། སྣར་ཐང་། པེ་ཅིན།
[^54K]: གྱིས། སྣར་ཐང་། པེ་ཅིན།
[^55K]: འདུ་ཤེས་ལོག་པ། སྣར་ཐང་། པེ་ཅིན།
[^56K]: དེ། སྣར་ཐང་། པེ་ཅིན།
[^57K]: ཐར་པར། ཞེས་པར་མ་གཞན་ནང་མེད།
[^58K]: ཡིན། སྣར་ཐང་། པེ་ཅིན།
[^59K]: བདག། སྣར་ཐང་།
[^60K]: དངོས་པོ་མེད་པ་ལ་མ་བརྟེན་པར་ཡང་དངོས་པོར་མི་འགྲུབ་སྟེ། སྣར་ཐང་། པེ་ཅིན།
[^61K]: མེད་པ། སྣར་ཐང་། པེ་ཅིན།
[^62K]: དང། ཞེས་པར་མ་གཞན་ནང་མེད།
[^63K]: རྟོགས་པའི། སྣར་ཐང་། པེ་ཅིན།
[^64K]: ཀྱི་རྣམ་པར་གྲོལ་བ། སྣར་ཐང་། པེ་ཅིན།
[^65K]: ནི། ཞེས་པར་མ་གཞན་ནང་མེད།
[^66K]: མཚན་ལ་རྟོགས་པ། སྣར་ཐང་། པེ་ཅིན།
[^67K]: ཕྱིས། སྣར་ཐང་། པེ་ཅིན།
[^68K]: ནས། སྣར་ཐང་།
[^69K]: རིགས་སོ། སྣར་ཐང་། པེ་ཅིན།
[^70K]: དང། སྣར་ཐང་། པེ་ཅིན།
[^71K]: ཕྱི་ན། སྣར་ཐང་།
[^72K]: དེ་ནི། སྣར་ཐང་། པེ་ཅིན།
[^73K]: དོ། །ཞེས། སྣར་ཐང་། པེ་ཅིན།
[^74K]: ལ། སྣར་ཐང་། པེ་ཅིན།
[^75K]: དེ། ཞེས་པར་མ་གཞན་ནང་མེད།
[^76K]: དེ་ལྟར་ན། སྣར་ཐང་། པེ་ཅིན།
[^77K]: ལ། སྣར་ཐང་། པེ་ཅིན།
[^78K]: ཏེ། སྣར་ཐང་། པེ་ཅིན།
[^79K]: གྱུར་ཅིང། སྣར་ཐང་། པེ་ཅིན།
[^80K]: མཐོང་བ། སྣར་ཐང་། པེ་ཅིན།
[^81K]: ལས། སྣར་ཐང་། པེ་ཅིན།
[^82K]: ཤེས་བྱར། སྣར་ཐང་། པེ་ཅིན།
[^83K]: མ། ཞེས་པར་མ་གཞན་ནང་མེད།
[^84K]: བཅས། པེ་ཅིན།
[^85K]: ཡང་ན་འཕགས་པས་བསྟེན་པའི། སྣར་ཐང་། པེ་ཅིན།
[^86K]: སྡུག། སྣར་ཐང་། པེ་ཅིན།
[^87K]: ཏེ། ཅོ་ནེ།
[^88K]: དེ། སྣར་ཐང་།
[^89K]: གལ་ཏེ། སྣར་ཐང་། པེ་ཅིན།
[^90K]: དེ། ཞེས་པར་མ་གཞན་ནང་མེད།
[^91K]: བསླུ་བའི། སྣར་ཐང་། པེ་ཅིན།
[^92K]: བསླུ་བ། སྣར་ཐང་། པེ་ཅིན།
[^93K]: བསླུ་བའི། སྣར་ཐང་། པེ་ཅིན།
[^94K]: བསླུ་བ། སྣར་ཐང་།
[^95K]: ཡང་དག་པ། སྣར་ཐང་། པེ་ཅིན།
[^96K]: འཁོར་བའང། སྣར་ཐང་། པེ་ཅིན།
[^97K]: གཟིགས་པ་ཡིན་ཏེ།_མེད་པའི་རང་གི་ངོ་བོ། ཞེས་པར་མ་གཞན་ནང་མེད།
[^98K]: སྨས། སྣར་ཐང་། པེ་ཅིན།
[^99K]: དངོས་པོ། སྣར་ཐང་། པེ་ཅིན།
[^100K]: རྟག་པ། སྣར་ཐང་། པེ་ཅིན།
[^101K]: འགོགས་པར། སྣར་ཐང་།
[^102K]: བཞོག་པ། སྣར་ཐང་། པེ་ཅིན།
[^103K]: གྱིས། སྣར་ཐང་། པེ་ཅིན།
[^104K]: ན། སྣར་ཐང་། པེ་ཅིན།
[^105K]: ནི། སྣར་ཐང་། པེ་ཅིན།
[^106K]: འགག་པའི། སྣར་ཐང་། པེ་ཅིན།
[^107K]: འགོགས་པ། སྣར་ཐང་།
[^108K]: ཡང། སྣར་ཐང་། པེ་ཅིན།
[^109K]: བདེན་པ། སྣར་ཐང་། པེ་ཅིན།
[^110K]: སྐྱེ་བ། སྣར་ཐང་། པེ་ཅིན།
[^111K]: སྐྱེ་བ། སྣར་ཐང་། པེ་ཅིན།
[^112K]: འདོད་པ་དེས། སྣར་ཐང་། པེ་ཅིན།
[^113K]: སྐྱེ་བ། སྣར་ཐང་། པེ་ཅིན།
[^114K]: ངོ་བོར། སྣར་ཐང་། པེ་ཅིན།
[^115K]: འགོག་པ། སྣར་ཐང་། པེ་ཅིན།
[^116K]: གྲག་སྟེ། སྣར་ཐང་། པེ་ཅིན།
[^117K]: བཟུང་བའི། སྣར་ཐང་། པེ་ཅིན།
[^118K]: ངོ་བོ་ཉིད། སྣར་ཐང་། པེ་ཅིན།
[^119K]: འབྲལ་བ། སྣར་ཐང་།
[^120K]: འགྲོན་པོ། ཅོ་ནེ། སྣར་ཐང་། པེ་ཅིན།
[^121K]: དང་བ། སྣར་ཐང་། པེ་ཅིན།
[^122K]: བརྒལ། སྣར་ཐང་། པེ་ཅིན།
[^123K]: འདོད་པ། སྣར་ཐང་། པེ་ཅིན།
[^124K]: དེ་ནས། སྣར་ཐང་། པེ་ཅིན།
[^125K]: འདྲ་བ། སྣར་ཐང་། པེ་ཅིན།
[^126K]: དེ། སྣར་ཐང་། པེ་ཅིན།
[^127K]: འགྲོན་པོ། སྣར་ཐང་། པེ་ཅིན།
[^128K]: ཞེས་བྱ་བ། སྣར་ཐང་། པེ་ཅིན།
[^129K]: རིག་པ། སྣར་ཐང་། པེ་ཅིན།
[^130K]: སྤྱོད་པ། སྣར་ཐང་། པེ་ཅིན།
[^131K]: གྲངས། སྣར་ཐང་། པེ་ཅིན།
[^132K]: དེ། པེ་ཅིན།
[^133K]: གྱི། སྣར་ཐང་། པེ་ཅིན།
[^134K]: བཏང་བ་སྲིད་པ། པེ་ཅིན། བཏང་བ་བསྲིད་པ། སྣར་ཐང་།
[^135K]: གྱི། སྣར་ཐང་། པེ་ཅིན།
[^136K]: གྱི། སྣར་ཐང་། པེ་ཅིན།
[^137K]: ཞེས་བྱ་བའི་བར་དུ་བསྟན་ཏོ། །དེ་བས་ན་འདིར་ཡང་སྐྱེ་བ། སྣར་ཐང་། པེ་ཅིན།
[^138K]: འཐད་དོ། སྣར་ཐང་། པེ་ཅིན།
[^139K]: འཆིང་བཅིངས་པ། སྣར་ཐང་། པེ་ཅིན།
[^140K]: བཅིང་བ། སྣར་ཐང་། པེ་ཅིན།
[^141K]: ན། ཞེས་པར་མ་གཞན་ནང་མེད།
[^142K]: གྱུར། སྣར་ཐང་། པེ་ཅིན།
[^143K]: ཞག་པའོ། སྣར་ཐང་།
[^144K]: ལས། སྣར་ཐང་། པེ་ཅིན།
[^145K]: སྤྱིའི། སྣར་ཐང་། པེ་ཅིན།
[^146K]: དེ་ལྟར་ན། སྣར་ཐང་། པེ་ཅིན།
[^147K]: སྐྱེད་པའི། སྣར་ཐང་། པེ་ཅིན།
[^148K]: ཐོབ་པར། སྣར་ཐང་། པེ་ཅིན།
[^149K]: དེ་འགག་པ། པེ་ཅིན། ཡི་འགག་པ། སྣར་ཐང་།
[^150K]: རྣམས་པར། སྣར་ཐང་། པེ་ཅིན།
[^151K]: བྱ་བ། སྣར་ཐང་། པེ་ཅིན།
[^152K]: དེ། ཞེས་པར་མ་གཞན་ནང་མེད།
[^153K]: སྲིད་པར། སྣར་ཐང་། པེ་ཅིན།
[^154K]: མ་རིག་པ་པའི། སྣར་ཐང་། པེ་ཅིན།
[^155K]: གྱི། སྣར་ཐང་། པེ་ཅིན།
[^156K]: དག། ཞེས་པར་མ་གཞན་ནང་མེད།
[^157K]: མ། སྣར་ཐང་།
[^158K]: ཡོད་པ་པར། སྣར་ཐང་། པེ་ཅིན།
[^159K]: སྐྱེ་འམ། སྣར་ཐང་། པེ་ཅིན།
[^160K]: ལས། ཞེས་པར་མ་གཞན་ནང་མེད།
[^161K]: མཐོང་བའི་ཆོས་ལ། སྣར་ཐང་། པེ་ཅིན།
[^162K]: འདས་པ་པའོ། སྣར་ཐང་།
[^163K]: མེད་པ་དང་འགག་པ། སྣར་ཐང་། པེ་ཅིན།
[^164K]: བཅད། སྣར་ཐང་། པེ་ཅིན།
[^165K]: བཅད་པར། སྣར་ཐང་། པེ་ཅིན།
[^166K]: ཤེས་བྱ་བའི། སྣར་ཐང་། པེ་ཅིན།
[^167K]: དེ། སྣར་ཐང་། པེ་ཅིན།
[^168K]: གི། སྣར་ཐང་། པེ་ཅིན།
[^169K]: འབྱུང་བའོ། སྣར་ཐང་། པེ་ཅིན།
[^170K]: དུ་མ། སྣར་ཐང་། པེ་ཅིན།
[^171K]: ཤེས་བྱ། སྣར་ཐང་། པེ་ཅིན།
[^172K]: མི་པ་ན་དེ། སྣར་ཐང་། མི་པས་ན་དེ། པེ་ཅིན།
[^173K]: དང་འགག་པ་མེད་པ། སྣར་ཐང་། པེ་ཅིན།
[^174K]: འགྲེལ། སྣར་ཐང་། པེ་ཅིན།
[^175K]: གང། སྣར་ཐང་། པེ་ཅིན།
[^176K]: ལྟ་བར། སྣར་ཐང་། པེ་ཅིན།
[^177K]: བཅད་པ་འདིའི། པེ་ཅིན།
[^178K]: ན། སྣར་ཐང་། པེ་ཅིན།
[^179K]: ལས། སྣར་ཐང་།
[^180K]: ཐར་པ། སྣར་ཐང་། པེ་ཅིན།
[^181K]: གྱི། སྣར་ཐང་། པེ་ཅིན།
[^182K]: བཅད། པེ་ཅིན།
[^183K]: བཅད། སྣར་ཐང་། པེ་ཅིན།
[^184K]: རག་པ། སྣར་ཐང་། པེ་ཅིན།
[^185K]: ཇི་ལྟར། སྣར་ཐང་། པེ་ཅིན།
[^186K]: ཟློག། སྣར་ཐང་། པེ་ཅིན།
[^187K]: བཤད། སྣར་ཐང་། པེ་ཅིན།
[^188K]: མཁྱེན་པ། སྣར་ཐང་། པེ་ཅིན།
[^189K]: ཐོགས། སྣར་ཐང་། པེ་ཅིན།
[^190K]: ཡང། སྣར་ཐང་། པེ་ཅིན།
[^191K]: ནི། སྣར་ཐང་། པེ་ཅིན།
[^192K]: འགྱུར་བར། སྣར་ཐང་། པེ་ཅིན།
[^193K]: སྐྱེ་ན་ནི། སྣར་ཐང་། པེ་ཅིན།
[^194K]: ཕྱི་མིའི། སྣར་ཐང་།
[^195K]: ལ། སྣར་ཐང་། པེ་ཅིན།
[^196K]: བཏག་པ། སྣར་ཐང་།
[^197K]: འགྲོ་བར་བའོ། །བསླུ་བའི། སྣར་ཐང་། པེ་ཅིན།
[^198K]: བསླུ་བ། སྣར་ཐང་། པེ་ཅིན།
[^199K]: བསླུ་བ། སྣར་ཐང་། པེ་ཅིན།
[^200K]: ཤིན་དུ། སྣར་ཐང་།
[^201K]: གཞོག་སྟེག། སྣར་ཐང་། པེ་ཅིན།
[^202K]: སྒྱུ། ཞེས་པར་མ་གཞན་ནང་མེད།
[^203K]: མཐའ། སྣར་ཐང་།
[^204K]: སོ་སོར། སྣར་ཐང་།
[^205K]: ཀྱི། སྣར་ཐང་། པེ་ཅིན།
[^206K]: དོམ་པའི། སྣར་ཐང་།
[^207K]: ནས་བ་དག། སྣར་ཐང་། པེ་ཅིན།
[^208K]: བརྟགས་པ། སྣར་ཐང་། པེ་ཅིན།
[^209K]: སྐྱེ་བོ། སྣར་ཐང་།
[^210K]: འཇིག་པ། སྣར་ཐང་།
[^211K]: ཤེ་སྟེ། སྣར་ཐང་།
[^212K]: བརྟན་གང་འབྱུང་བ། སྣར་ཐང་། བརྟེན་གང་འབྱུང་བ། པེ་ཅིན།
[^213K]: ན། སྣར་ཐང་།
[^214K]: སྐྱེ། སྣར་ཐང་། པེ་ཅིན།
[^215K]: སྤྱིའི། ཅོ་ནེ། སྣར་ཐང་། པེ་ཅིན།
[^216K]: ངོ་བོར། སྣར་ཐང་། པེ་ཅིན།
[^217K]: ངོ་བོར། སྣར་ཐང་། པེ་ཅིན།
[^218K]: སླ། པེ་ཅིན།
[^219K]: གཟོ་བོ། སྣར་ཐང་། པེ་ཅིན།
[^220K]: སྲ་བ། སྣར་ཐང་། པེ་ཅིན།
[^221K]: སོ། སྣར་ཐང་། པེ་ཅིན།
[^222K]: མེད་པར། སྣར་ཐང་། པེ་ཅིན།
[^223K]: ན། སྣར་ཐང་། པེ་ཅིན།
[^224K]: ཡི། སྣར་ཐང་། པེ་ཅིན།
[^225K]: དེ་ལྟར་ལྟ། སྣར་ཐང་། པེ་ཅིན།
[^226K]: ལས་པ། པེ་ཅིན།
[^227K]: ཏེ། སྣར་ཐང་། པེ་ཅིན།
[^228K]: ཇི་ལྟར། སྣར་ཐང་། པེ་ཅིན།
[^229K]: མེད་པར། ཅོ་ནེ།
[^230K]: དངོས། སྣར་ཐང་།
[^231K]: ལ། སྣར་ཐང་། པེ་ཅིན།
[^232K]: བླང་བ། སྣར་ཐང་། པེ་ཅིན།
[^233K]: ཀྱི་པ་མ། སྣར་ཐང་། པེ་ཅིན།
[^234K]: ན། སྣར་ཐང་། པེ་ཅིན།
[^235K]: ཞེས་བྱ་བ། སྣར་ཐང་། པེ་ཅིན།
[^236K]: ཞེས་བྱ་བ། སྣར་ཐང་། པེ་ཅིན།
[^237K]: གྱུར་ཏོ། སྣར་ཐང་། པེ་ཅིན།
[^238K]: མ་རུངས་པར། སྣར་ཐང་། པེ་ཅིན།
[^239K]: ཟད་པ་པའི། སྣར་ཐང་། པེ་ཅིན།
[^240K]: ཏེ། སྣར་ཐང་། པེ་ཅིན།
[^241K]: ཟད་ངོ་བོ་ཉིད་དང། སྣར་ཐང་། པེ་ཅིན། ཟད་ངོ་བོར་ཉིད་དང། ཅོ་ནེ།
[^242K]: རྟག། སྣར་ཐང་།
[^243K]: གསུམས་པ། པེ་ཅིན།
[^244K]: འགའ་ཞིག། སྣར་ཐང་། པེ་ཅིན།
[^245K]: ནི། སྣར་ཐང་། པེ་ཅིན།
[^246K]: ན། སྣར་ཐང་། པེ་ཅིན།
[^247K]: འབྱིན་པར་གྱུར་པ། སྣར་ཐང་། པེ་ཅིན།
[^248K]: ལྡན་པ། སྣར་ཐང་།
[^249K]: འབྲང། སྣར་ཐང་།
[^250K]: མེད་པར། སྣར་ཐང་། པེ་ཅིན།
[^251K]: ཅན་ནམ། སྣར་ཐང་། པེ་ཅིན།
[^252K]: འཁོར་བ་ན། སྣར་ཐང་། པེ་ཅིན།
[^253K]: བདགས་པས། སྣར་ཐང་།
[^254K]: འདུས་བྱས། སྣར་ཐང་། པེ་ཅིན།
[^255K]: གིས། སྣར་ཐང་། པེ་ཅིན།
[^256K]: མེད་པ། ཅོ་ནེ།
[^257K]: ཉམས། པེ་ཅིན།
[^258K]: བསོག། སྣར་ཐང་། པེ་ཅིན།
[^259K]: གང། སྣར་ཐང་། པེ་ཅིན།
[^260K]: དང། སྣར་ཐང་། པེ་ཅིན།
[^261K]: ནི་མཐོང་བ། སྣར་ཐང་། པེ་ཅིན།
[^262K]: རིག་པ། སྣར་ཐང་། པེ་ཅིན།
[^263K]: ལ། སྣར་ཐང་། པེ་ཅིན།
[^264K]: ཟད་པ། སྣར་ཐང་། པེ་ཅིན།
[^265K]: བརྟེན་པས་པ་སྟེ། སྣར་ཐང་། པེ་ཅིན།
[^266K]: ལ། སྣར་ཐང་། པེ་ཅིན།
[^267K]: མཐུན། ཞེས་པར་མ་གཞན་ནང་མེད།
[^268K]: དམིགས། སྣར་ཐང་། པེ་ཅིན།
[^269K]: གྱུར་པར། སྣར་ཐང་། པེ་ཅིན།
[^270K]: ནི། སྣར་ཐང་།
[^271K]: ཞེས་བྱ། སྣར་ཐང་། པེ་ཅིན།
[^272K]: མ་རུང་བ། སྣར་ཐང་། པེ་ཅིན།
[^273K]: རྣམ་གྱིས། སྣར་ཐང་།
[^274K]: ཚངས། སྣར་ཐང་། པེ་ཅིན།
[^275K]: ལ་སོགས་པ། སྣར་ཐང་། པེ་ཅིན།
[^276K]: བདེན་པ། སྣར་ཐང་། པེ་ཅིན།
[^277K]: ནི། སྣར་ཐང་། པེ་ཅིན།
[^278K]: བཀྲུགས། སྣར་ཐང་། པེ་ཅིན།
[^279K]: ཆགས་པ། པེ་ཅིན།
[^280K]: ལྡོང། སྣར་ཐང་། པེ་ཅིན།
[^281K]: བརྟགས་པ། སྣར་ཐང་། པེ་ཅིན།
[^282K]: དེ། ཞེས་པར་མ་གཞན་ནང་མེད།
[^283K]: ནི། སྣར་ཐང་། པེ་ཅིན།
[^284K]: འཇིག་ན། སྣར་ཐང་། པེ་ཅིན།
[^285K]: ཚོལ། སྣར་ཐང་། པེ་ཅིན།
[^286K]: ཆགས། སྣར་ཐང་། པེ་ཅིན།
[^287K]: ཐམས་ཅད། སྣར་ཐང་། པེ་ཅིན།
[^288K]: བརྟེན། སྣར་ཐང་། པེ་ཅིན།
[^289K]: འཇིགས་པར། སྣར་ཐང་། པེ་ཅིན།
[^290K]: ནས་གཅིག་ཏུ། སྣར་ཐང་། པེ་ཅིན།
[^291K]: ཏུ། སྣར་ཐང་། པེ་ཅིན།
[^292K]: སྤོང། སྣར་ཐང་། པེ་ཅིན།
[^293K]: ཅིང། སྣར་ཐང་། པེ་ཅིན།
[^294K]: བསྟེན། སྣར་ཐང་། པེ་ཅིན།
[^295K]: ཕྱིད་པ། སྣར་ཐང་། པེ་ཅིན།
[^296K]: ཤིན་དུ། སྣར་ཐང་། པེ་ཅིན།
[^297K]: དོན་གྱི་ཆེད་དུ་བསྟན་པ་ནི་གང། ཞེས་པར་མ་གཞན་ནང་མེད།
[^298K]: བསླུ་བའི། སྣར་ཐང་། པེ་ཅིན།
[^299K]: འགག་པ། སྣར་ཐང་། པེ་ཅིན།
[^300K]: འགག་པ། སྣར་ཐང་། པེ་ཅིན།
[^302K]: ཡོད་པ་མེད་པས། སྣར་ཐང་། པེ་ཅིན།
[^303K]: རྣམ། སྣར་ཐང་། པེ་ཅིན།
[^304K]: བསླུ་བའི། སྣར་ཐང་། པེ་ཅིན།
[^305K]: གཅིག་པུའོ། སྣར་ཐང་། པེ་ཅིན།
[^306K]: འདིའི། སྣར་ཐང་། པེ་ཅིན།
[^307K]: རིག་པ། སྣར་ཐང་། པེ་ཅིན།
[^308K]: ཀྱི། སྣར་ཐང་། པེ་ཅིན།
[^309K]: ཀྱི། སྣར་ཐང་། པེ་ཅིན།
[^310K]: ལ། སྣར་ཐང་། པེ་ཅིན།
[^311K]: ལུས་པར། སྣར་ཐང་། པེ་ཅིན།
[^312K]: ཅི། སྣར་ཐང་། པེ་ཅིན།
[^313K]: རིགས་ཀྱི། སྣར་ཐང་། པེ་ཅིན།
[^314K]: དེ། སྣར་ཐང་། པེ་ཅིན།
[^315K]: དེའི། སྣར་ཐང་། པེ་ཅིན།
[^316K]: འབྱུང་བ། སྣར་ཐང་། པེ་ཅིན།
[^317K]: བཅས་པ། སྣར་ཐང་། པེ་ཅིན།
[^318K]: རིག་པར། སྣར་ཐང་། པེ་ཅིན།
[^319K]: འབྱུང་བ། སྣར་ཐང་། པེ་ཅིན།
[^320K]: གྲུབ་པའི། སྣར་ཐང་། པེ་ཅིན།
[^321K]: དེ་དགསངས་རྒྱས། སྣར་ཐང་། པེ་ཅིན།
[^322K]: རྨད། སྣར་ཐང་། པེ་ཅིན།
[^323K]: སྨྲ། སྣར་ཐང་། པེ་ཅིན།
[^324K]: མཁས། སྣར་ཐང་། པེ་ཅིན།
[^325K]: ཞིང། སྣར་ཐང་། པེ་ཅིན།
[^326K]: རྨུ་རྒོད་བུང། པེ་ཅིན། རྨུ་རྒོད་བོང། སྣར་ཐང་།
[^327K]: འོས་པར། སྣར་ཐང་། པེ་ཅིན།
[^328K]: དེ། སྣར་ཐང་། པེ་ཅིན།
[^329K]: བསྟེན་པར། སྣར་ཐང་།
[^330K]: བརྟེན་པར། སྣར་ཐང་། པེ་ཅིན།
[^331K]: ཕྲོགས་པ། སྣར་ཐང་། པེ་ཅིན།
[^332K]: ཇི་ལྟར། སྣར་ཐང་། པེ་ཅིན།
[^333K]: ལས། སྣར་ཐང་།
[^334K]: གྲུབ་པོ་ཞེས་མངོན་པར། སྣར་ཐང་། པེ་ཅིན།
[^335K]: རྒྱུ་དང། ཞེས་པར་མ་གཞན་ནང་མེད།
[^336K]: ཏེ། སྣར་ཐང་། པེ་ཅིན།
[^337K]: ཀུ་པདྨ་དང། ཀུ་མུ་ཏ། སྣར་ཐང་། པེ་ཅིན།
[^338K]: བླང་བར། སྣར་ཐང་། པེ་ཅིན། བླང་བླངས་པ། ཅོ་ནེ།
[^339K]: རྒྱན་པའི། སྣར་ཐང་། པེ་ཅིན།
[^340K]: ཡང། སྣར་ཐང་། པེ་ཅིན།
[^341K]: འཕྲོགས་པ། པེ་ཅིན།
[^342K]: ཏེ། སྣར་ཐང་། པེ་ཅིན།
[^343K]: སྒྲུབ་པ། སྣར་ཐང་། པེ་ཅིན།
[^344K]: ལ། སྣར་ཐང་། པེ་ཅིན།
[^345K]: དུ། སྣར་ཐང་། པེ་ཅིན།
[^346K]: ལ། སྣར་ཐང་། པེ་ཅིན།
[^347K]: ཤིན་དུ། སྣར་ཐང་།
[^348K]: ཁས། སྣར་ཐང་། པེ་ཅིན།
[^349K]: དངོས། སྣར་ཐང་།
[^350K]: རྟོགས་པས། སྣར་ཐང་། པེ་ཅིན།
[^351K]: ཞེས། སྣར་ཐང་། པེ་ཅིན།
[^352K]: ན། ཞེས་པར་མ་གཞན་ནང་མེད།
[^353K]: རིག་པ། སྣར་ཐང་། པེ་ཅིན།
[^354K]: འབྱུང་བ། ཅོ་ནེ། པེ་ཅིན།
[^355K]: གཅིག། སྣར་ཐང་། པེ་ཅིན།
[^356K]: རྟེན་ཅིང། ཞེས་པར་མ་གཞན་ནང་མེད།
[^357K]: འགྲོན་པོ། སྣར་ཐང་། པེ་ཅིན།
[^358K]: ཉོན་མོངས་པ། སྣར་ཐང་། པེ་ཅིན།
[^359K]: ལ་ན་ཆུང། སྣར་ཐང་། པེ་ཅིན།
[^360K]: ཡང་དག་པར། སྣར་ཐང་། པེ་ཅིན།
[^361K]: གསུང་བས། སྣར་ཐང་། པེ་ཅིན།
[^362K]: ཟིན་ནོན་པ། སྣར་ཐང་། པེ་ཅིན།
[^363K]: ལ། སྣར་ཐང་། པེ་ཅིན།
[^364K]: བསླུ་བའི། སྣར་ཐང་།
[^365K]: ན། སྣར་ཐང་། པེ་ཅིན།
[^366K]: གིས། སྣར་ཐང་། པེ་ཅིན།
[^367K]: ཡོད་པར། སྣར་ཐང་། པེ་ཅིན།
[^368K]: མེད་པ། སྣར་ཐང་། པེ་ཅིན།
[^369K]: གདུགས། པེ་ཅིན།
[^370K]: གྱི། སྣར་ཐང་། པེ་ཅིན།
[^371K]: གྱིས། སྣར་ཐང་། པེ་ཅིན།
[^372K]: ཀྱིས་བདག་དང་གཞན་གྱི། སྣར་ཐང་། པེ་ཅིན།
[^373K]: སྤོང་བར། སྣར་ཐང་། པེ་ཅིན།
[^374K]: ཏེ། སྣར་ཐང་། པེ་ཅིན།
[^375K]: བཟློག། སྣར་ཐང་། པེ་ཅིན།
[^376K]: བསམ། སྣར་ཐང་། བསལ། པེ་ཅིན།
[^377K]: དེའི། སྣར་ཐང་། པེ་ཅིན།
[^378K]: ནས། སྣར་ཐང་།
[^379K]: རྨོངས་པས། སྣར་ཐང་། པེ་ཅིན།
[^380K]: ཅི་དང། སྣར་ཐང་། པེ་ཅིན།
[^381K]: དང་ཡིད་ཀྱི། སྣར་ཐང་། པེ་ཅིན།
[^382K]: ནི། སྣར་ཐང་། པེ་ཅིན།
[^383K]: ཀྱིས་དག་པའི། སྣར་ཐང་། པེ་ཅིན།
[^384K]: ཞིང། ཞེས་པར་མ་གཞན་ནང་མེད།
[^385K]: ཡིས། སྣར་ཐང་། པེ་ཅིན།
[^386K]: ཉེས་པ། སྣར་ཐང་། པེ་ཅིན།
[^387K]: བྱེད་པར། སྣར་ཐང་།
[^388K]: ནི། སྣར་ཐང་། པེ་ཅིན།
[^389K]: ལ་སོང་བའི། སྣར་ཐང་། པེ་ཅིན།
[^390K]: གྱུར། སྣར་ཐང་། པེ་ཅིན།
[^391K]: མི་རྟག་པའི། སྣར་ཐང་།
[^392K]: མངོན། སྣར་ཐང་། པེ་ཅིན།
[^393K]: ཀྱི་གདུངས་པར། སྣར་ཐང་། པེ་ཅིན།
[^394K]: མེད་པར། སྣར་ཐང་།
[^395K]: འདོག། སྣར་ཐང་། པེ་ཅིན།
[^396K]: འདོག་ན་འདོད་ཆགས་དང། སྣར་ཐང་། པེ་ཅིན།
[^397K]: མེད་པས་པར་མྱ་ངན་ངན། སྣར་ཐང་། པེ་ཅིན།
[^398K]: དབྱེན་པ། སྣར་ཐང་།
[^399K]: བཀྲུགས་པ། སྣར་ཐང་། པེ་ཅིན།
[^400K]: བརྒལ། སྣར་ཐང་། པེ་ཅིན།
[^401K]: བརྒལ་བའོ། སྣར་ཐང་། པེ་ཅིན།
[^402K]: གྱིས། སྣར་ཐང་། པེ་ཅིན།
[^403K]: ཞེས་པ་བསྟན་ཏོ། ཅོ་ནེ། ཤེས་ཞེས་བསྟན་ཏོ། སྣར་ཐང་། པེ་ཅིན།
[^404K]: ཅིག། སྣར་ཐང་། པེ་ཅིན།
[^405K]: ཅིག། སྣར་ཐང་། པེ་ཅིན།
[^406K]: ཤེས། སྣར་ཐང་། པེ་ཅིན།
[^407K]: རིག་པ། ཅོ་ནེ། པེ་ཅིན།
[^408K]: ལུས། སྣར་ཐང་། པེ་ཅིན།
[^409K]: རིག་པ། སྣར་ཐང་། པེ་ཅིན།
[^411K]: དཀའ། ཅོ་ནེ། སྣར་ཐང་། པེ་ཅིན།
[^412K]: བསམས་པ། ཅོ་ནེ། སྣར་ཐང་། པེ་ཅིན།
[^413K]: མེད་པས། སྣར་ཐང་། པེ་ཅིན།
[^414K]: རིག་པ། སྣར་ཐང་། པེ་ཅིན།
[^415K]: ཤཱོ། སྣར་ཐང་།
[^416K]: ལོ་ཙ་བ། པེ་ཅིན།